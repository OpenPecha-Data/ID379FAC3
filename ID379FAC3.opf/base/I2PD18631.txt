༄༅། །རྗེ་བཙུན་གྲུབ་པའི་དབང་ཕྱུག་འགྲོ་འདུལ་དཔའ་
བོ་རྡོ་རྗེའི་རྣམ་ཐར་བཞུགས་སོ། །
མཛད་པ་པོ། རིག་འཛིན་འགྲོ་འདུལ་དཔའ་བོ་རྡོ་རྗེ།
རིག་པ་འཛིན་པ་འགྱུར་མེད་རྡོ་རྗེ།
རེ་ཁེ་དགོན་ཆེན་ནང་བསྟན་ཤེས་རིག་དཔེ་ཚོགས།

རེ་ཁེ་དགོན་ཆེན་ཨོ་རྒྱན་བསམ་གཏན་གླིང༌།

༄༅། །རྗེ་བཙུན་གྲུབ་པའི་དབང་ཕྱུག་རིག་འཛིན་འགྲོ་འདུལ་
དཔའ་བོ་རྡོ་རྗེའི་མགུར་འབུམ་བཞུགས་སོ། །
རེ་ཁེ་དགོན་ཆེན་ཨོ་རྒྱན་བསམ་གཏན་གླིང་།
རེ་ཁེ་དགོན་ཆེན་ནང་བསྟན་ཤེས་རིག་དཔེ་ཚོགས།

དེ་ཡང་བསིལ་ལྡན་ཁ་བའི་ལྗོངས་ཀྱི་མིའི་འགྲོ་བ་བྱུང་བ་ནས་བཟུང༌། རིམ་
གྱིས་རྒྱལ་ཕྲན་དང་རྒྱལ་རབས་རིམ་བྱོན་གྱིས་རང་རང་གི་རྣམ་དཔྱོད་དང་ཆོས་ལུ
སོགས་ལ་བརྟེན་ནས་ཐབས་ལམ་གང་ཡོད་ཀྱིས་རང་གི་མངའ་འབངས་བསྐྱངས་ཤིང་།
སྐབས་དེའི་གདོད་མའི་ཆོས་ལུགས་ནི་བོན་ཆོས་ཡིན་ལ། ནང་ཆོས་ནི་དུས་རབས་བདུན་པ་
ཡས་མས་ལ་ལྷ་ཐོ་ཐོ་རིའི་སྐབས་སུ་དབུ་བརྙེས། སྲོང་བཙན་སྒོམ་པོའི་དུས་སུ་སྲོལ་བཏོད།
ཁྲི་སྲོང་གི་དུས་ན་དར་ཞིང་རྒྱས་པར་བྱས། ཁྲི་རལ་པས་དག་ཐེར་བྱས་སྟེ། དེའི་རྗེས་སུ་དར་
རྒུད་སྣ་ཚོགས་བྱུང་ཡོད། ནང་ཆོས་དར་བ་ནས་བཟུང་། རྒྱལ་ཁྲིམས་དང་ཆོས་ཁྲིམས་ཟུང་
དུ་འབྲེལ་ཏེ་མངའ་འབངས་སྐྱོང་བའི་སྲོལ་བྱུང་ཞིང་། དེ་ཡང་ཆུ་ཕུག་གངས་དང་། ཆོས་ཕུག་
རྒྱ་གར་ཞེས་པ་བཞིན། མདོ་སྡེ་སྣོད་གསུམ་དང༌། སྔགས་རྒྱུད་སྡེ་བཞིའམ་དྲུག་དང་། དེ་དག་
གི་དགོང་འགྲེལ་ཆིངས་ཆ་ལག་དང་བཅས་པ་ནི། རྒྱ་གར་འཕགས་པའི་ཡུལ་ནས་ཕབ་བསྒྱུར་
བྱེད་ཅིང་། འདི་ནི་ཆོས་ལུགས་སམ་གྲུབ་མཐའ་གཞན་དང་མི་འདྲ་བ་སྟེ། གྲུབ་མཐའ་གཞན་
ཕལ་མོ་ཆེ་དེ་དག་ནི། ཆོས་ལུགས་ཁོ་ན་ལས། གནས་ལུགས་སམ་རིགས་པའི་གཞུང་ལུང་
དང་མི་མཐུན་པ་མང་ཞིང་། ནང་ཆོས་ནི་རྒྱ་ཆེ་བས་ཤེས་བྱ་ཀུན་ཏུ་ཁྱབ་པ་དང་། ཆོས་ཐམས་
ཅད་ཀྱི་གནས་ལུ གས་ཇི་ལྟ་བ་བཞིན་རྗེན་པར་གཏན་ལ་དབབ་པས་གཏིང་ཟབ་ཅིང་།
་གཞན་གནོད་ལས་ལྡོག་སྟེ། རྒྱུ་ཆགས་སྡང་རྨོངས་གསུམ་གྱི་གཉེན་པོ་སྙིང་རྗེ་དང་
ཤེས་རབ་ཟུང་དུ་འབྲེལ་ཏེ། ཆགས་ཐོག་ཀུན་བྲལ་གྱི་རྣམ་མཁྱེན་མངོན་དུ་བྱེད་པ་སོགས
ཀྱི་ཐབས་བསྟན་པས་ན། རིགས་པའི་རྗེས་སུ་འབྲང་བ་དག་གིས་གཅེས་ནོར་དུ་རྩིས་ཏེ། ལུས་
སྲོག་འབེན་དུ་བཙུགས་ཏེ་ཉམས་པ་སོར་ཆུད་དང་། མི་ཉམས་གོང་འཕེལ་གཏོང་ཆེད། དཀའ་
ངལ་རབ་དང་རིམ་པ་ཁྱད་དུ་བསད་ནས་འཛིན་སྐྱོང་སྤེལ་གསུམ་བྱས་ཡོད་ལ། དེ་ནས་བོད་

ཡུལ་འདིར། ཆོས་ལུགས་ནང་འདྲེན་ནམ་འགྱུར་སྔ་ཕྱིས་དབང་གིས། རིམ་གྱིས་འཇམ་མགོན་
མི་ཕམ་རིན་པོ་ཆེས། རྩོད་པའི་བཀའ་བབས་རི་བོ་དགེ་ལྡན་པ། བཤད་པའི་བཀའ་བབས་
དཔལ་ལྡན་ས་སྐྱ་པ། སྒྲུབ་པའི་བཀའ་བབས་བཀའ་བརྒྱུད་པ་། བཤད་སྒྲུབ་ཟུང་འབྲེལ་
སྔ་འགྱུར་རྙིང་མ་པ་ཞེས་བཀའ་བབས་ཀྱི་ཆུ་བོ་ཆེན་པོ་བཞི་དང་། ཀོང་སྤྲུལ་ཤེས་བྱ་ཀུན་
ཁྱབ་ལས། བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། རྙིང་མ་བཀའ་གདམས་ལམ་འབྲས་
བཀའ་རྒྱུད་པ། །ཤངས་པ་ཞི་བྱེད་སྦྱོར་དྲུག་བསྙེན་སྒྲུབ་བོ། །ཞེས་པ་ལྟར་སྒྲུབ་རྒྱུད་ཀྱི་ཤིང་
ལྟ་ཆེན་པོ་བརྒྱད་ཀྱི་བཀའ་སྲོལ་བྱུང་ཞིང་། དེ་དག་ལ་གཞི་རྩའི་ལྟ་གྲུབ་མི་འདྲ་བ་ཆེར་མེད་
མོད། གཙོ་བོར་སྔགས་རྒྱུད་རྣམས་བསྒྱུར་སྔ་ཕྱི་དང་། གདུལ་བྱའི་ཁམས་དབང་གིས་འཆད་
ཉན་སྒོམ་སྒྲུབ་སོགས་ཀྱི་མན་ངག་གི་རྒྱུད་རིམ་དང་། དེ་བཞིན་དུ་ཆོ་ག་དང་ཕྱག་ལེན་སོགས་
ཕྲན་བུ་མི་འདྲ་བའི་བརྒྱན་པས་བྱུང་ལ། དེ་དག་གི་ལོ་རྒྱུས་སོགས་ནི་གཞན་དུ་གསལ་བས་
འདིར་མི་སྤྲོའོ།
དེ་ཡང་ཁྱད་ཆོས་ཆེ་བ་དྲུག་གིས་མངོན་པར་མཐོ་བ་དཔལ་གསང་ཆེན་སྔ་
འགྱུར་བ་ནི། ཀུན་མཁྱེན་ཆེན་པོས། མདོ་སྔགས་ཆོས་ཚུལ་ཚང་ལ་མ་ནོར་བར། །མཁས་
ཤིང་གྲུབ་བརྙེས་རིག་འཛིན་བརྒྱུད་པའི་སྲོལ། །ཐུབ་བསྟན་སྙིང་པོ་གསང་སྔགས་སྔ་འགྱུར་
བའི། །ཞེས་པ་ལྟར། མདོ་སྔགས་ཀྱི་བསྟན་པ་ཡོངས་སུ་རྫོགས་པ་ལས་གཙོ་བོ་སྔགས་ཡིན་
ལ། དེ་ལ་ཡང་། རིང་རྒྱུད་བཀའ་མ་དང་། ཉེ་རྒྱུད་གཏེར་མ་ཞེས་བཀའ་གཏེར་གཉིས་སུ་
གྲགས་པ་དང་། རྒྱལ་བ་དགོངས་བརྒྱུད་དང༌། རིགས་འཛིན་བརྡ་བརྒྱུད། ཟབ་མོ་དག་
སྣང་གི་བརྒྱུད་པ་ཞེས་བརྒྱུད་པ་གསུམ་དུ་བཤད་པ་དང༌། བྱ་རྒྱུད་དང་། སྤྱོད་རྒྱུད། རྣལ་
འབྱོར་གྱི་བརྒྱུད། རྣལ་འབྱོར་བླ་ན་མེད་པའི་རྒྱུད་བཅས་བཞི་དང་། བླ་ན་མེད་པ་ལའང་
ནང་གསེས་སུ་ཕ་རྒྱུད་དང་། མ་རྒྱུད། གཉིས་མེད་ཀྱི་རྒྱུད་ཅེས་གསུམ་དུ་ཕྱེས་ཏེ་རྒྱུད་སྡེ་
དྲུག་དང་། ཡང་མདོ་ཚོགས་ཆེན་འདུས་པ་། རྒྱུད་སྒྱུ་འཕྲུལ་དྲྭ་བ། སེམས་རྫོགས་པ་ཆེན་
པོ་ཞེས་མདོ་སྐྱུ་སེམས་གསུམ་དུ་གསུང་པ་སོགས་ནི། མཁན་སློབ་ཆོས་གསུམ་དང་། པན་

ཆེཎ་བི་མ་ལ་མི་ཏྲ་སོགས་པཎྚི་ཏ་བརྒྱ་རྩ་བརྒྱད་དང་། སྐ་ཅོག་ཞང་གསུམ་སོགས་ལོ་ཙཱ་བ་
རྣམས་ཀྱི་སྐབས་སུ་དར་ཞིང་རྒྱས་པ་ནས་བཟུང་། རྨ་གཉགས་གནུབས་གསུམ་དང༌། སུར་
པ་ཡབ་སྲས་སམ་མེས་དབོན་རྣམ་གསུམ། དེ་བཞིན་དུ་ཀུན་མཁྱེན་རོང་ཀློང་རྣམ་གཉིས་
སོགས་མཁས་གྲུབ་རྣམས་ཀྱིས་བཀའ་དྲིན་ལ་བརྟེན་ནས། གསངསྔགས་ཀྱི་བསྟན་པ་ནི།
མཁའ་ལ་དཀྱིལ་འཁོར་བཟང་པོའི་བཀྲ་མ་ཡལ། བར་སྣང་ལ་རིགས་འཛིན་བརྒྱུད་པའི་
གྲལ་མ་ཞིག ས་གཞི་ལ་སྨན་རག་བདུད་རྩིའི་མཚོ་མ་སྐམ་ཞེས་པ་ལྟར། རྒྱུད་པ་གསེར་
གྱི་ཉག་ཐག་ལ་དམ་ཚིག་གི་གཡའ་ཡིས་མ་གོས་ཤིང་། ད་ལྟའི་བར་དུ་རིང་ལུགས་དྲི་མ་
མེད་པའི་བསྟན་རྒྱུན་སྐྱོན་མེད་དུ་གནས་པ་ནི། མཁས་གྲུབ་རྣམས་ཀྱི་བཀའ་དྲིན་ཉག་ཅིག་
ཡིན་ཞིང་། དེ་ཡང་། བཤད་སྒྲུབ་ལས་གསུམ་དང་། ཐོས་བསམ་སྒོམ་གསུམ། འཆད་
བརྩོད་རྩོམ་གསུམ་སོགས་ལས་བསྟན་པའི་རྒྱུན་གནས་པ་ནི་གཙོ་བོ་རྩོམ་པ་ལ་རག་སྟེ་། རྒྱུ་
མཚན་གང་ཞེ་ན། རང་རྒྱུད་ལ་མཁས་པའི་ཡོན་ཏན་ནམ་གྲུབ་པའི་མངོན་རྟོགས་སོགས་ཇི་
ལྟར་ལྡན་ཡང་། ཚེ་འདིར་ཙམ་ལས། མི་རབས་མང་པོའི་བར་དུ་གནས་པ་དཀའ་ལ། རྩོམ་
པས་ནི་བསྟན་པའི་རྒྱུན་ཇི་སྲིད་བར་གནས་པར་བྱེད་དེ། དཔེར་ན། འཕགས་བོད་ཀྱི་མཁས་
གྲུབ་རྣམས་ཞིང་དུ་གཤེགས་ནས་ལོ་སྟོང་ཕྲག་མང་པོ་ཕྱིན་ཡང་། བརྩམས་ཆོས་རྣམས་ད་
ལྟའང་རང་ཅག་རྣམས་ཀྱི་ཐོས་བསམ་གྱི་གོ་སྐལ་དུ་ཡོད་པ་འདིའོ། །
རྒྱུ་མཚན་དེའི་ཕྱིར། མཁས་དབང་དགེ་ཆོས་ཀྱིས། རོ་དང་འདྲ་བའི་ལུས་
པོ་འདི། །གང་དུ་ཤི་ཡང་མི་འགྱོད་དེ། །གསེར་དང་འདྲ་བའི་རྣམ་དཔྱོད་འདི། །ལྷན་དུ་ཤི་
ན་ཤིན་ཏུ་ཕངས་ཞེས་གསུངས་སོ། །དེར་བརྟེན་སྔ་འགྱུར་བའི་མཁས་གྲུབ་རྣམས་ཀྱི་བརྩམས་
ཆོས། མདོ་སྔགས་རིག་གནས་དང་བཅས་པའི་དགོངས་འབྲེལ་དེ་དག སྟོན་པའི་བསྟན་
པ་ཁུར་དུ་བཞེས་པ་དག་གིས། དཔེ་རྒྱུན་དཀོན་རིགས་དང་དོ་གལ་ཆེ་བ་དག རང་ནུས་གང་
ཡོད་ཀྱིས་འགྲེམ་སྤེལ་སོགས་ཕྲན་བུ་ཐུབ་ན་ཕན་པ་ཆེ་བར་སེམས་ཏེ། ཤར་རྒྱལ་བ་ཨ་འཛོམ་
འབྲུག་པ་འགྲོ་འདུལ་དཔའ་བོ་རྡོ་རྗེའི་སྐུ་སྲས། པདྨ་དབང་རྒྱལ་གང་གི་ཡང་སྲིད། རིག་

འཛིན་འཇིག་མེད་གླིང་པ་དང་། མངའ་རིས་པཎ་ཆེན་སོགས་ཀྱི་སྐྱེ་འཕྲེང་བཞེས་པ། རྒྱལ་
བ་ཨ་འཛོམ་པའི་སྙན་བརྒྱུད་ཀྱི་བདག་པོ། རིག་འཛིན་འགྱུར་མེད་ཐུབ་བསྟན་རྒྱ་མཚོ་དཔལ་
བཟང་པོའམ་སྤྲུལ་པད་ལོ་རིན་པོ་ཆེ་མཆོག་ནི་སྐུ་བྱིས་པའི་དུས་ནས་བསྟན་པ་དང་སེམས་
ཅན་གྱི་དོན་བདག་གིར་བཞེས་ཏེ་བསྟན་པའི་ཞབས་ཏོག་སོགས་གཞན་ཕན་ཁོ་ནར་སེམས་
ཤིང་བསྟན་འགྲོའི་དོན་རླབས་པོ་ཆེ་མཛད་པ་ལ་སྐྱབས་རྗེ་ཐུབ་བསྟན་པདྨ་ཕྲིན་ལས་མཆོག་
དང༌། ཆོས་རྗེ་འཇིགས་མེད་ཕུན་ཚོགས། གྲུབ་དབང་ལུང་རྟོགས་རྒྱལ་མཚན་སོགས་ཀྱིས་
ཡང་ཡང་བསྔགས་པ་མཛད་པ་བཞིན། ད་ལམ་ཡང་ཀུན་མཁྱེན་ཆོས་ཀྱི་རྒྱལ་པོའི་ཡེ་ཤེས་
ཀྱི་སྐུའི་རྗེས་སུ་བཟུང་སྟེ་སྐུ་གསུང་ཐུགས་ཀྱི་བྱིན་རླབས་དངོས་སུ་འཕོས་པ་རིག་འཛིན་
འཇིགས་གླིང་པའི་ཐུགས་ཀྱི་བདག་རྐྱེན་ལས་བྱུང་བ། མདོ་སྔགས་གཉིས་ཀའི་ལམ་གྱི་སྙིང
པོ་ཡོངས་སུ་རྫོགས་པ་ཡོན་ཏན་རིན་པོ་ཆེའི་མཛོད་དང་། དེ་ཡི་འགྲེལ་ཆེན་མཁན་ཆེན་ཡོན་
ཏན་རྒྱ་མཚོས་མཛད་པའི་ཟླ་བའི་འོད་ཟེར་དང་ཉི་མའི་འོད་ཟེར་བཅས་རྩ་འགྲེལ་གཉིས་
དང་། མངའ་རི་པཎྜི་ཏ་པདྨ་དབང་གི་རྒྱལ་པོ་གང་གི་མཛད་པའི་ཕྱི་སོ་སོར་ཐར་དང་། ནང་
བྱང་སེམས། གསང་བ་རིག་འཛིན་སྔགས་ཀྱི་སྡོམ་པ་བཅས་ཀྱི་དགག་བསྒྲུབ་སོགས་ཀྱི་
བསླབ་བྱ་གསལ་བར་བྱེད་པ་སྡོམ་པ་གསུམ་རྣམ་པ་ངེས་པའི་བསྟན་བཅོས་དང༌། དེ་ཡི་འགྲེལ་
བ་མཁན་ཆེན་ཡོན་ཏན་རྒྱ་མཚོས་མཛད་པའི་མཆན་འགྲེལ་རིག་འཛིན་འཇུགས་ངོགས་དང་།
གྲུབ་པའི་དབང་ཕྱུག་ཨ་འཛོམ་འགྲོ་འདུལ་དཔའ་བོ་རྡོ་རྗེའི་རྣམ་ཐར་དང་། མགུར་འབུམ་
བཅས་པར་དུ་བསྐྲུན་པར་མ་ཟད། དམིགས་འདུན་གཙོ་བོར་ཡང་གོང་དུ་ཞུས་པ་ལྟར་དང་།
གཞན་ཡང་དམ་པ་དག་གི་སྐྱེ་ཕྲེང་དུ་འབོད་པས་ན། དེ་དག་གི་མཛད་ཕྲིན་རྒྱ་མཚོ་ལྟ་བུའི་
ནང་དུ་ལྷག་བསམ་གྱི་ཐིགས་པ་ཞིག་དང་། མ་འོང་པར་དགོན་ཆེན་ཆོས་སྒར་གྱི་བཤད་གྲྭའི་
སློབ་ཚན་སོགས་ཀྱི་ཆེད་དུ་དམིགས་ཏེ་པར་སྤུན་གནང་རྒྱུའི་དགོངས་འཆར་ལྟར། རྒྱལ་སྲས་
འཆི་མེད་དབང་མོ་གང་གི་སྐྱེ་སྲིད་འཛིན་པ་རྗེས་བཙུན་མ་ཤེས་རབ་ཆོས་མཚོ་མཆོག་གིས་
མཐུན་རྐྱེན་སྦྱར་ཏེ་ཚར་གྲངས༡་པར་བསྐྲུན་ཞུས་པ་ལ། རྣམ་དཀར་དགེ་བའི་ཆ་ཅུང་

ཟད་མཆིས་ན། དེ་ཡི་མཉམ་མེད་བུ་རམ་ཤིང་པའི་ལུང་རྟོགས་ཀྱི་བསྟན་པ་རིན་པོ་སྤྱི་དང་།
བྱེད་བྲག་ཏུ་གངས་ཅན་ཁ་བ་རི་པའི་གཅེས་ནོར། ལུགས་གཉིས་གསལ་བའི་སྒྲོན་མེ་འདི་
དང་ཡང་དགོས་སུ་ཁྱོད་ཆོས་ཆེ་བ་དྲུག་གི་བདག་ཉིད། དཔལ་གསང་ཆེན་སྔ་འགྱུར་བའི་རིང་
ལུགས་དྲི་མ་མེད་པ་གང་དང་ལྷག་པར་དུ། ཤར་རྒྱལ་བ་ཨ་འཛོམ་བའི་སྙན་རྒྱུད་ཀྱི་གདམས་
པ་ཟབ་མོ་འདི་ཉིད་མི་ཉམས་གོང་འཕེལ་དང་། ཉམས་པ་སོར་ཆུད་པ་དང་། དེ་འཛིན་གྱི་
སྐྱེ་ཆེན་དམ་པ་གང་ན་སུ་བཞུགས་དང་། ཡང་སྒོས་སུ། རང་ཅག་རྣམས་ཀྱི་མེ་ཏོག་གང་ལ་
བབས་པའི་ལྷ་སྐལ། སྐབས་རྗེ་བླ་མ་མཆོག་གི་མཛད་ཕྲིན་ཡར་ངོའི་ཟླ་བ་ལྟར། སྔ་བཞིན་
གོང་འཕེལ་དང་། འགལ་རྐྱེན་བར་ཆད་ཐམས་ཅད་ལྷག་མེད་དུ་ཞི་བའི་རྒྱུ་གྱུར་ཅིག །
བོད་ཤིང་རྟ་ཟླ༤ཚེས༣་ལ་རྩོམ་སྒྲིག་ཚོ་ཆུང་གིས་བྲིས།

གྲུབ་དབང་རྗེ་བཙུན་བླ་མའི་རྣམ་ཐར་ཞལ་གསུང་མ་བྱིན་རླབས་གཏེར་འབྱིན། ..........................༼༡
རྗེ་བཙུན་གྲུབ་པའི་དབང་ཕྱུག་རིག་འཛིན་འགྲོ་འདུལ་དཔའ་བོ་རྡོ་རྗེའི་རྣམ་ཐར་
སྐལ་བཟང་ཡིད་ཀྱི་གདུང་སེལ་ཞེས་བྱ་བ།
མཆོད་བརྗོད།........................༥༡
སྐྱེས་རབས་ཀྱི་ཚུལ་རགས་རིམ་ཙམ་དུ་བཀོད་པ།.........................༥༣
གང་ལ་གཟིགས་པའི་རིགས་རུས།.........................༥༤
ཇི་ལྟར་བལྟམས་པའི་ཚུལ།.........................༦༠
བཤེས་གཉེན་བསྟེན་ནས་བློ་སྦྱོང་མཛད་ཚུལ།.........................༦༤
བྱང་ཆུབ་སེམས་དཔའི་སྡོམ་པ་ལ་གནས་ནས་སྤྱོད་པ་སྤྱད་ཚུལ.........................༼༧。
༡ སྤྲིན་པ་ལ་བསླབ་ཚུལ།.........................༧༡
༢ ཚུལ་ཁྲིམས་ལ་བསླབ་ཚུལ།........................./༨༡
༣ བཟོད་པ་ལ་བསླབ་ཚུལ།.........................༨༥
༤ བརྩོན་འགྲུས་ལ་བསླབ་ཚུལ།.........................༨༦
༥ བསམ་གཏན་ལ་བསླབ་ཚུལ།.........................༨༧
༦ ཤེས་རབ་ལ་བསླབ་ཚུལ།.........................༨༧
རིག་འཛིན་སྔགས་ཀྱི་སྡོམ་པ་བརྟེན་ནས་རྟོགས་པ་བརྙེས་ཚུལ།.........................༩༣
གསང་བ་ཐེག་མཆོག་རྫོགས་པ་ཆེན་པོའི་བཀའ་བབས་ཚུལ།........................./༩༨

ཡང་གསང་དུས་གསུམ་རྒྱལ་བའི་དགོངས་བརྒྱུད་དོན་གྱི་འཕོ་བ་ཐོབ་ནས་ཐེག་མཆོག་
བསྟན་པའི་མངའ་བདག་ཏུ་གྱུར་ཚུལ།.........................༡༠༠
དབྱིངས་ཕྱུག་ཡེ་ཤེས་མཚོ་རྒྱལ་གྱིས་ཞལ་གཟིགས་ཏེ་
བརྟུལ་ཞུགས་ཀྱི་སྤྱོད་པ་སྤྱད་ཚུལ།.........................༡༡༢
གུ་རུ་མཚོ་སྐྱེས་རྡོ་རྗེས་ཞལ་གཟིགས་ནས་ཟབ་མོ་གཏེར་གྱི་
བཀའ་བབས་པའི་ཚུལ།.........................༡༢༨
འཇམ་མགོན་མཁྱེན་ཀོང་རྣམ་གཉིས་ཀྱིས་གསང་ཆེན་བསྟན་པའི་མཛོད་གཏད་དེ་རྒྱལ་
ཚབ་ཏུ་མངའ་གསོལ་བའི་སྐོར།........................༡༣༤
སྐལ་བ་དང་ལྡན་པའི་སློབ་མའི་ཚོགས་མང་དུ་སྤེལ་བའི་སྐོར།.........................༡༤༧
གཟུགས་སྐུའི་བཀོད་པ་རེ་ཞིག་མི་སྣང་བར་བསྟན་པའི་སྐོར།.........................༡༦༩
མཇུག་གི་དོན།.........................༡༧༩

༄༅། །གྲུབ་དབང་རྗེ་བཙུན་བླ་མའི་རྣམ་ཐར་ཞལ་གསུང་མ་
བྱིན་རླབས་གཏེར་འབྱིན་བཞུགས།
སྐྱབས་གནས་རྒྱ་མཚོའི་སྤྱི་དཔལ་ཁྱབ་བདག་བླ་མ་རྡོ་རྗེ་འཆང་ཆེན་པོའི་
ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ་བྱིན་གྱིས་བརླབ་
ཏུ་གསོལ། སྐྱེ་བ་ནས་ཚེ་རབས་ཐམས་ཅད་དུ་ལུས་ངག་ཡིད་གསུམ་དྲང་པོ་བདེན་པ་ཁོ་
ན་མ་གཏོགས་མཆོག་ཕལ་སུ་ལའང་གཡོ་སྒྱུ་དང་ཟོལ་རྫུན་ཆོས་བརྒྱད་ཀྱི་དབང་དུ་མི་
འགྲོ་བར་བརྩེ་བ་ཆེན་པོས་ནམ་ཡང་རྗེས་སུ་བཟུང་བར་མཛད་དུ་གསོལ།
ཁོ་བོ་གདོལ་སྦྱོད་པོ་ལ་ར་གན་གསེར་གཟིགས་ལྟ་བུའམ་དགོངས་པ་
དགོངས་གཞི་ཅི་ཡིན་མི་ཤེས་ཀྱང་། སྐུ་ན་ཆུང་ནས་ད་བར་དགེ་བའི་བཤེས་གཉེན་མཚན་
ཉིད་ལྡན་པ་སྨོ་ཤུལ་མཁན་ཚུལ་ཁྲིམས་རྡོ་རྗེས་ལན་གྲངས་དངོས་བརྒྱུད་ནས། ཁྱེད་ཀྱི་
རྣམ་ཐར་རྒྱས་པ་ཞིག་བྲི་རོགས་ཞེས་ཡང་ནས་ཡང་དུ་ཐུགས་ཁུར་ཆེན་པོས་བསྐུལ་བ་དོན་
ཡོད་པར་བྱ་ཕྱིར། དེ་ལ་ཆུང་ནས་ད་བར་བྱ་སྤྱོད་ཕལ་ཆེར་བརྗེད་སོང་འདུག་ཀྱང་དྲན་ཚོད་
མདོ་ཙམ་བཤད་ན།
མི་ཕུགས་རིགས་རུས་ནི་ཟི་ལིང་མཚོ་སྔོན་ཉེ་ཆར། སོག་པོ་དུ་ར་ཐའུ་ཇིའུ་
བཀྲ་ཤིས་འབུམ་ཐེ་དང་ཝ་དཔོན་བསོད་ནམས་ནོར་བུའི་ནང་བློན་ཚུལ་མདོ་སྨད་ལི་ཐང་
དགའ་འཁྱིལ་ཐང་དུ་དཔོན་བློན་གཞི་འཇགས་པས། རྗེ་རྒྱལ་དབང་བསོད་ནམས་རྒྱ་མཚོ་
ལ་བསྟན་དགོན་ཆེད་ལུང་བསྟན་བྱུང་ནས་ཕེབས་སྐབས་དགོན་གནས་ས་མིག་རྙེད་པ་དང་
དུས་འཕྲད་བཀྲ་ཤིས་འབུམ་གྱིས་གསོལ་ཞོ་དྲང་བ་སོགས་རྟེན་འབྲེལ་རང་འགྲིགས་ཀྱིས།
ལི་ཐངལྷ་ཁང་དང་པོ་རྩེ་ཁང་དམར་རང་གིས་འདོམ་འཇལ་སོགས་བྱས་པའི་ལག་རྟགས་ལྟ་
བུ་ཁོང་གི་ཐུགས་དམ་གྱི་རྟེན་འཇིགས་བྱེད་སོགས་ནག་པོ་སྐོར་གསུམ་གྱི་ཞལ་ཐང་བདག་

རྐྱེན་གནང་བ་ད་ལྟ་དངོས་སུ་ཡོད་འདུག །
དེ་ནས་མི་རབས་ལྔ་དྲུག་ཙམ་ནས་ཕ་ཨ་ཁྲ་ཞེས་པའི་བུ། སྲས་ཨ་འཛོམས་
སངས་རྒྱས་བཀྲ་ཤིས་ཀྱི་སྤྲུལ་སྐུ་ཡིན་ཚུལ་ཀཿཐོག་དྲི་མེད་ཞིང་ཆོས་ཀྱི་རྡོ་རྗེས་ངོས་འཛིན་
ཏེ་ཡབ་ཁུ་བོ་མ་ཡུམ་བཅས་ཁྲོ་ཁོག་འདིར་བཞུགས་རྒྱུ་རེད་ཚེ། སྤྲུལ་སྐུ་ཀཿཐོག་རྨོག་སྟོན་
ཧེ་རུ་ཀའི་དྲུང་དུ་ཆོས་གསན་བྱོན་སྐབས་རྟེན་འབྲེལ་བཟང་པོ་བཅས་རྗེས་སུ་བཟུང་སྟེ་རྟོགས་
ལྡན་རྣལ་འབྱོར་པ་རིག་འཛིན་ཆེན་པོ་བསོད་ནམས་བསྟན་འཛིན་ཞེས་གྲུབ་ཐོབ་བཟང་པོ་
བྱོན་ཏེ་གཏེར་ལུང་ཡང་ཚད་མ་མང་པོ་བྱུང་འདུག་ཀྱང་རྟེན་འབྲེལ་མ་འགྲིག་སྟེ་བཤོལ་སོང་།
དགུང་གྲངས་བརྒྱད་ཅུ་རྩ་བཞི་ཙམ་བཞུགས་ནས་སྐུ་མ་གཤེགས་པའི་གོང་དང་། གཤེགས་
ཁར་ཁོ་བོའི་མ་སོགས་ཉེ་འཁོར་གྲྭ་རྒན་རྣམས་ལ་ཞལ་ཆེམས་སུ་དུང་རལ་བྲག་དཀར་མཐོང་
ས་ཞིག་ནས་ཚུར་སྐུ་འཁྲུངས་པའི་དུས་དང་། ས་རྟགས་སོགས་གསུངས་བཞིན་ཆུ་སྟག་ཟླ་
བ་དྲུག་པའི་ཚེས་བཅོ་ལྔའི་ནུབ་དུང་དཀར་སྒང་ནས་ལུང་བསྟན་ལྟར་བཙས་དུས་མངལ་གྱི་
དྲི་མས་མ་གོས་པའི་བྱིས་པ་ལུས་དྭངས་ཤིང་འདི་ཡོད་སྙམ་པ་དང་། སྦྲ་ཐོག་ལ་འཇའ་ཚོན་
ཟུག་པ་སོགས་ལྟས་ཤིན་ཏུ་བཟང་པོ་འོང་ཚུལ་དང་། སྐྱེས་ནས་ཞག་ལྔ་དྲུག་མཚམས་རྟོགས་
ལྡན་གཅོད་ཀྱི་གྲུབ་ཐོབ་བླ་མ་ཆོས་དཔལ་ཞེས་ནུས་ལྡན་ཞིག་བཞུགས་པ་ཚེ་དབང་བསྐུར་
མི་གདན་འདྲེན་སྐབས། མདང་སུམ་ཁོང་གི་བླ་བྲང་གཟིམ་སྦྲའི་ཕུག་འདིར་ཉི་མ་ཞིག་ཤར་
ཏེ། རྒྱལ་ཁམས་འོད་ཀྱིས་གང་བ་ཞིག་རྨིས་པས་བྱིས་པ་འདི་ཟས་གོས་བཙོག་ཞབས་མ་
བཏང་གསུངས་ནས་སྲུང་མདུད་སོགས་གནང་། དེ་འདྲའི་ལྟས་བཟང་པོ་ལ་མ་ཡར་ཞིག་ཡོད་
པས་ཕྲག་དོག་གིས་མནོལ་ཞབས་གང་ངན་ལ་བཏང་བ་ཡིན་ཞེས་ཟེར་ཀྱང་ཨེ་བདེན་མི་
ཤེས། ལོ་བཞི་ལྔ་ནས་མ་གཉིད་པའི་ཉམས་སྣང་དང༌། རྨི་ལམ་སོགས་ལ་འདྲ་མིན་བཟང་
ངན་དུ་མ་བྱུང་། ཟེ་ཆེན་མཐུ་སྟོབས་རྣམ་རྒྱལ་དྲུང་ནས་སྐྱབས་སྡོམ་ཞུས་ཏེ་མིང་པདྨ་མདོ་
སྔགས་ལྷུན་གྲུབ་བཟང་པོ་བཏགས། མདང་སུམ་མཚན་ལམ་དུ་དུང་དཀར་ཆེ་ཆུང་གཉིས་
འདུག་པས་ཆུང་བ་དེ་ཁོང་གིས་བུས་པའི་སྒྲས་ཉི་མ་ལྷ་ས་མན་ཆད་ལ་ཐོས་པ་ཞིག་རྨིས་

པས་བུ་ཆུང་བ་འདི་རིགས་བཟང་ངེས་པར་ཡིན་པ་སོགས་ཉམས་རྨིས་ཤིན་ཏུ་མང་པོ་བྱུང་
ཚུལ་གསུངས། གང་ལྟར་ལོ་བརྒྱད་སྟེང་ཡི་གེ་བསླབ་དུས་སྔ་མ་ཤེས་ཚད་བརྗེད་དེ་ང་རོ་
བཅས་ཡང་བསླབ་དགོས་པ་བྱུང་སྟེ་ཡི་གེ་མི་ཤེས་པའི་སེམས་ལས་དང་ངལ་བ་ཆེ་བཞིན། ལོ་
བཅུ་གཉིས་ཆུ་གླང་ལོར་ཁུ་བོ་དམ་པས་ངེད་སྤུན་གྲལ་བཅས་ཀཿཐོག་སི་ཏུ་རིན་པོ་ཆེ་ཆོས་
ཀྱི་བློ་གྲོས་སམ། ངེས་དོན་བསྟན་པའི་རྒྱལ་མཚན་དཔལ་བཟང་པོའི་དྲུང་དུ་ཆོས་ཞུ་ཁྲིད་
སྐབས་སུ་ཀློང་གསལ་སྐུ་གསུམ་ཞི་ཁྲོ་དཔེ་སྦྱོང་བྱེད་སྐབས་ཡིན་ཅིང་། ཧོར་ཟླ་བཅུ་གཅིག་
པའི་ནང་སྔོན་འགྲོ་རྡོ་རྗེ་སྙིང་པོའི་ཁྲིད་ཀྱི་དབུ་བཙུགས་ཏེ་དང་པོ་གསུང་ཉིན་ནས་གསུང་རྒྱ་
ཆེ་བས་མཐའ་དཔྱད་ལྟ་བུའི་ཚིག་མ་ཟིན་རུང་དོན་ཕྱོགས་ཙམ་གོ་བ་དང་། འཆི་བ་མི་རྟག་
པའི་ཁྲིད་ལ་ཚིག་དོན་གཉིས་ཀ་བཀྲ་ལམ་གྱིས་ཟིན་ཅིང༌། རང་དང་གྲོགས་རྣམས་སྤྱིར་
འདུས་བྱས་ཐམས་ཅད་མི་རྟག་པ་ཡིན་ཚུལ་རྒྱུད་ལ་མ་སྐྱེ་རུང་། ནམ་འཆི་ཆ་མེད་ལ་བསམ་
སྟེ་མཚན་ཉལ་མལ་ངུ་བ་ཁོ་ན་ལས་མེད་པ་དང་། ཉིན་པར་གྱི་བཟའ་བཏུང་ཡང་ཡི་གར་མི་
འགྲོ་བ་རེད་པར། ཁུ་བོ་དང་གྲྭ་པ་རྣམས་ཀྱིས་ཁྱིམ་དང་མ་དྲན་ནས་མཚན་ངུས་པའི་རྐྱེན་
གྱིས་མིག་སྐྲངས་ཤིང་ཟས་ཀྱི་ཡི་ག་ཆད་པ་འདི་འདྲ་མ་བྱེད་དང་ཐུང་གིས་ཕ་ཡུལ་སླེབས་
འགྲོ་ཚུལ་ལབ་འདུག་ཀྱང༌། མི་རྟག་པ་དྲན་ཚུལ་སོགས་ངག་སྒོ་དམ་པོ་ཡིན་པས་ཟུར་ཙམ་
ཡང་མ་གླེང༌། དེ་ནས་ཁྱད་པར་གྱི་ཁྲིད་བྱུང་གནས་འགྲོ་གསུམ་གཏན་དབབ་ཞི་ལྷག་ཟུང་
འཇུག་ཙམ་གྱི་བཀའ་དྲིན་ཐོབ།
གཞན་ཀློང་གསལ་སོགས་གཏེར་ཆོས་ཁ་ཚང་གི་དབང་ལུང་དང༌། གསུང་
ཐོར་བུ་བཅས། ལུང་ཁུ་བོ་བསོད་ནམས་རྒྱ་མཚོས་ཁ་ཚང་གསན་པས་ལྷག་ཆད་མེད་པ་དང༌།
ཡང་བདུད་འདུལ་ཕུར་པའི་དབང་ལུང་ཡང་བཀའ་དྲིན་ཆེན་པོས་རྗེས་སུ་བཟུང་། དེ་ནས་
སོས་ཐོག་དཔལ་ཡུལ་དགོན་དུ་སོངནས། རྒྱ་སྤྲུལ་པདྨ་མདོ་སྔགས་བསྟན་འཛིན། དཔོན་
སྤྲུལ་རིག་འཛིན་འཇིགས་མེད་རང་གྲོལ་རྣམ་གཉིས་ཀྱི་མདུན་ནས་ཁྲིད་སངས་རྒྱས་ལག་
འཆང་རྒྱས་འབྲིང་གཉིས། རཏ་གླིང་ཐུགས་སྒྲུབ་སྐོར་དང༌། མ་ཏིའི་སེང་གདོང་། ཞི་ཁྲོ་

དགོངས་པ་རང་གྲོལ། བར་དོ་དྲུག་ཁྲིད་བཅས་དབང་ལུང་མཐའ་རྒྱས་སོགས་ཟླ་བ་ལྔའི་བར་
བཀའ་དྲིན་གནང་ཞིང༌། རྟག་པར་རང་གི་བསམ་རྒྱུ་རྣམ་ཀུན་དགེ་སློང་བསོད་སྙོམས་ལ་
བརྟེན་པ་ཞིག་དང༌། འཆི་ཁ་མི་འགྱོད་པའི་ཐབས་ཞིག་ཅི་དགའ་སྙམ་པ་མ་གཏོགས་མེད་
རུང་། དེང་དུས་དམ་ཆོས་འདུལ་བ་ལག་ལེན་ཚད་ལྡན་བྱེད་པ་དཀོན་ཅིང་མཁན་སློབ་རྣམ་
དག་ཚུལ་མཐོང་གི་དད་ཡུལ་ཆེ་བ་མ་རྙེད་པས་བཤོལ་སོང༌།
ཤིན་ཏུ་སྤྲོས་མེད་ཐབས་སྡུག་ལྟ་བུའི་ཉིན་དལ་མཚན་ཉལ་བཏང་སྙོམས་
སུ་མ་བཏང་བར་ཟླ་བ་རེ་ཙམ་ལ་གཉིད་མི་ཕོད་པ་ལྟ་བུའི་སྔོན་འགྲོ་རྣམས་ལ་བསགས་སྦྱོང་
རྒྱས་པ་དང་། བློ་ལྡོག་རྣམ་བཞི་ལ་སྦྱངས་པ་འབད་ཁུལ་བྱས། ཁྱད་པར་མར་ཤེས་དྲིན་
དྲན་བློ་ཡང་ཡང་སྦྱོང་མདོག་བྱས་ཀྱང་རང་རྒྱུད་པ་ཙམ་ལས་ཇི་བཞིན་རྒྱུད་ཐོག་ལ་མ་སྐྱེས།
སྔར་སི་ཏུ་རྡོ་རྗེ་འཆང་གིས་རྒྱལ་སྲས་ཐོགས་མེད་ཀྱི་གསུངས་པའི་མི་རྟག་པའི་ཚུལ་ཚིགས་
བཅད་ལྡེབ་གཅིག་ཕྱག་བྲིས་མཛད་ནས་གནང་། གསུང་རྒྱུན་བཤེས་སྤྲིངས་ཀྱི་སེམས་ཅན་
གྱི་ལས་མ་ངེས་པའི་ཚུལ་སོགས་གསུངས་པ་སེམས་ལ་ཡོད་ཀྱང་ཐོ་ཕྱི་ཙམ་ལས་རྒྱུད་ལ་ཆེར་
མ་འབྱོར།
སྐབས་ཤིག་རྡོ་ཁང་ཆུང་ཆུང་ཞིག་སྦྲ་ཆུང་ཧྲུལ་པོ་ཞིག་གིས་བཀབ་སྟེ་བློ་
སྦྱོང་བྱེད་མདོག་སྐབས་རེ་ཞིག་ན་དུས་རིང་མོ་ནས་འཁྲུལ་ཏེ། ད་ཕན་བསྐལ་ཆེན་མང་པོ་
འདས་པ་ལ་ངེས་ཤེས་ཡིད་ལ་ལམ་གྱིས་ཤར་ཏེ། བསྐལ་ཕྲན་བརྒྱད་ཅུ་རེ་བསྐལ་ཆེན་དུ་
བརྩིས་ན་བསྐལ་ཆེན་གྲངས་མེད་མང་པོའི་བར་དུ་འཁྲུལ་ནས། ཐོག་མ་མེད་པ་ནས་ཁམས་
གསུམ་གྱི་གནས་སུ་འཁྱམས་ཏེ་དགེ་སྡིག་གི་ལས་བྱས་པ་གྲངས་ཀྱིས་མི་ཆོད། འབྲས་བུ་
མཐོ་རིས་སྲིད་རྩེ་ནས་དམྱལ་བ་ཡན་ཆད་ཀྱི་སྤྱིར་སྐྱེ་གནས་བཞི་དང་། ཁྱད་པར་མངལ་ལས་
སྐྱེས་པ་ཡང་མ་ངེས་པ་སོགས། བཤེས་སྤྲིངས་ལས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་
དགྲར་གྱུར་པ་དག་བཤེས་ཉིད་དང༌། །བཟློག་པ་ཉིད་དུ་མཆི་བས་དེ་སླད་དུ། །འཁོར་བ་
དག་ན་ངེས་པ་འགའ་མ་མཆིས། །སོགས་དང༌། ཡང་། རེ་རེས་རྒྱ་མཚོ་བཞི་བས་ལྷག་པ་

ཡི། །འོ་མ་འཐུང་སྟེ་ང་དུང་སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་པས། །དེ་བས་
ཆེས་མང་ཉིད་ཅིག་བཏུང་འཆལ་ལོ། །ཞེས་དང༌། སེམས་ཅན་གྱི་སྐྱེ་གནས་སུ་རང་གིས་
བླངས་ཚུལ། རེ་རེའི་བདག་ཉིད་རུས་པའི་ཕུང་པོ་ནི། །ལྷུན་པོ་མཉམ་པ་སྙེད་ཅིག་འདས་
གྱུར་ཏེ། །ཞེས་དང་། ད་ལྟའི་མ་གཅིག་པུ་འདི་འང་ཡང་ཡང་མ་བྱས་པའི་གྲངས་དང་མཐའ་
ལ་ཐུག་པ་མེད་ཚུལ་ཡང༌། མ་ཡི་ཐུག་མཐའ་རྒྱ་ཤུག་ཚི་གུ་ཙམ། །རིལ་བུར་བགྲངས་ཀྱང་
ས་ཡིས་ལང་མི་འགྱུར། །ཞེས་སོགས་ལ་ངེས་ཤེས་ཁྱད་པར་ཅན་རྒྱུད་ལ་སྐྱེས་ནས་གང་ལ་
བསམ་ཀྱང་གཏད་སོ་མེད་པའི་ཉི་རྡུལ་འཁྲིགས་པ་ལྟ་བུའམ་སོས་དུས་ཀྱི་སྨིག་སྒྱུ་ལྟ་བུ་
བཅོས་མི་དགོས་པར་སྐྱོ་ཤས་དང་ངེས་འབྱུང་རྒྱུད་ལ་སྐྱེས་ཀྱང་། དེ་སྐབས་ཉག་རོང་དགོན་
གྱི་དམེ་འཁྲུག་མ་རུངས་པའི་སྐབས། ཁྲོ་ཐར་ཡོན་བདག་སྔར་འདྲིས་ཆེ་བ་མང་པོ་ཉག་རོང་
ལ་རྒྱབ་བསྟན་ནས་བྲོས་པའི་མི་ནག་བདུན་ཅུ་ཙམ་ཁོང་ཚང་ལག་ཏུ་ཆུད་སྐབས། ཤ་ཉེ་སྤྲུལ་
སྐུའི་ཁག་ཁུར་བྱས་པའི་རྐྱེན་གྱིས་ཉག་རོང་ལ་ཁོ་བོ་འགྲོ་དགོས་བྱུང་ནས། ལོ་ངོ་གསུམ་
པར་ཁོ་ཚོའི་བཟའ་བཏུང་དང༌། ཁྱད་པར་དཔོན་མོ་ཤི་བའི་དགུང་ཞག་བླ་གྲྭ་ལྔ་བརྒྱད་དང་
མཉམ་དུ་ལྷན་ཅིག་ཞག་ཉི་ཤུ་རྩ་ལྔར་སྡོད་དགོས་བྱུང་ཚེ། ཤ་ཆང་དང་གཞན་གསོལ་ཆས་
ཧ་ཅང་རྒྱ་ཆེ་བ་བག་མེད་མ་བྱས་རུང་། གྲངས་མང་བ་དང་། འབུལ་བ་སོགས་འབྲེལ་འཇོག་
བླ་མ་སྦྲི་འགྲིགས་ནས་མང་དུ་ཟོས་རྐྱེན། སྔར་གྱི་སྐྱོ་ཤས་དང་ངེས་འབྱུང་རྣམས་ཉི་མ་སྤྲིན
གྱིས་འགྲིབ་པ་ལྟ་བུའི་ཚེ་འདིར་སྣང་ཆོས་བརྒྱད་ཇེ་ཆེ། ང་རྒྱལ་ཕྲག་དོག་འགྲན་སེམས།
རྒྱུ་ནོར་བསགས་སྲུང་ཚོང་སོགས་མི་དགེ་བའི་བསམ་པས་ཉིན་རེ་བཞིན་ཇེ་སྡུག །སྐབས་
རེར་གསོལ་འདེབས་དང་རང་སྐྱོན་རེ་བརྟགས་ཀྱང་རང་དབང་མེད་པར་བྱུང༌།
དེ་ནས་བྲོས་ཤག་གི་སྟ་གོན་གཡོ་སྒྱུ་དུ་མའི་སྒོ་ནས་ཧ་ལམ་ཐར་ཆེས་དུས།
སྡེ་པ་གཞུང་བོད་དམག་དམག་དཔོན་ཞབས་པད་ས་དབང་ཆེན་པོ། ཕུ་ལུང་པ་དང་། དབུས་
མངའ་ཁྲི་སྨོན་སྲས་ཀྱི་མངའ་འོག་སོགས་བྱུང་ནས། སྡེ་དགེ་དགོན་ཆེན་དུ་སླེབས་སྐབས་
ཚེས་བཅུ་གསུམ་སྔ་དྲོར་ཧོར་ཁག་ལྔའི་མངའ་འོག་ནས་བུག་ཏིས་ཧ་ཅང་ཚན་ཆེན་དེད་བྱུང་

བའི་ཕྱི་དྲོ་ནས་སྤྲིན་དང་སྨུག་པ་བརྗོད་མི་ཤེས་པའི་ལམ་མཐོང་མིན་ཙམ་གྱུར་ནས། དགོང་
མོ་སྲོད་འཁོར་ལ་ཉག་ཆུའི་དར་ཟམ་ཆད་ལ་ཁད་ཀྱི་འགྲམ་སླེབས་དུས་སྨུག་སྤྲིན་རྣམས་
དྭངས་ནས་ཉག་རོང་ས་ཆ་དམའ་སྟབས་ཀྱིས་ཚེས་བཅུ་གསུམ་གྱི་ཟླ་བ་ཤར་བའི་འོད་ལ་ཆུ་
ནང་ནས་ལྷམ་ཕུད་ལོང་མི་འདུག་པས་བླ་མ་དཀོན་མཆོག་ལ་གསོལ་བ་བཏབ་ནས་ཆུ་
འབོགས་དགོས་བྱུང་རུང་ཕར་ཁར་ཐར། སྔར་དེ་ནུབ་ཤག་རྒྱུའི་བསུ་མ་དུས་བགོས་ཡོད་
སར་སོང་བས་གཅིག་ཀྱང་མི་འདུག །ཡར་མར་ཐམས་ཅད་ནས་སྔར་གྱི་བུག་ཏིས་རྣམས་
སྲུང་བའི་དམག་མི་རྣམས་ཀྱིས་མེ་ཆེན་མང་པོ་འབུད་ཅིང༌། ཀི་སྒྲ་ཧ་སྒྲས་གང་བཞིན་སྡོད་
པ་ལ་བག་སྐྲག་ཆེ་བཞིན་ཕྱིར་ལོག་པའི་ཐབས་ནི་མ་བྱུང་། ཁྱོ་བས་བྲག་གདོང་ལས་བསུ་
མ་རྣམས་འོང་མ་ཕོད་པ་དེར་འཕྲད་ནས། སྟོད་སྨད་བླ་དཔོན་མཆོག་དམན་ཐམས་ཅད་ཀྱི་
བུག་ཏིས་གང་ཡོད་ལས་ཐར་སྔ་བ་རེད་ནས། རུ་བ་དང་བཅས་ཝ་དཔོན་སྡེ་གཞུང་མར་མགོ་
བཏགས་སྡོད་སྐབས། རྨི་ཉམས་གང་ཡིན་ངོ་མ་ཤེས་པ་ཞིག་གི་ངང་ནས། ལི་ཐང་གནམ་
ཆེན་བྲག་དཀར་ལ་གནས་འབྲེལ་ཚོགས་སྟོང་ཞིག་བྱས་ན་སྡིག་སྒྲིབ་ཀྱིས་གོས་པའི་སྣང་
བ་མུན་པ་ལྟ་བུ་དེ་སངས་ཀྱིས་དྭངས་འགྲོ་ཞེས་ལན་གྲངས་ཐོས་མ་ཐག་རང་དབང་མེད་
པའི་འགྲོ་སྙིང་འདོད་དེ་གྲོ་ཆས་སོགས་གལ་ཆུང་བྱས་ནས་ཤ་ཉེ་ཆུང་བ་ནམ་སྤྲུལ་དང་། གྲྭ་
པ་གཅིག་བཅས་ཁྲིད་དེ་ཤིན་ཏུ་སྤྲོས་ཆུང་གིས་ཤིང་གླང་ལོ་ཟླ་བ་བརྒྱད་པའི་ཚེས་བརྒྱད་
ཀྱི་དགོང་མོར་བྲག་དཀར་གནས་མདོར། ཉག་རོང་བྲོས་པོ་རེ་ནུབ་དཔལ་ཆེན་ཚང་ཟེར་བའི་
རུ་མཐར་སླེབས་ཚེ་སྔར་རིག་འཛིན་ཆེན་པོའི་དུས་ཀྱི་ཕ་མྱེས་དང་ཡོན་མཆོད་ཡིན་སྟབས་
ཆུ་ཤིང་ཞོ་འོ་ལུག་ཤ་བུབ་གཅིག །མར་ཐུད་བཅས་རྟེན་འབྲེལ་གང་ལེགས་བསྒྲིགས་པ་དང་།
དེ་ནུབ་བྲག་དཀར་གནས་སྲུང་གི་མཇལ་དར་དང་། རོལ་མོ་ཤིན་ཏུ་སྐད་སྙན་སོགས་འབུལ་
བའི་རྨི་ལམ་རྨིས་ཏེ་སད་མ་ཐག་ལུས་སེམས་བདེ་བས་ཁྱབ་པ་ལྟ་བུའི་དགའ་བྲོད་དང་། ཚེས་
དགུའི་ཉིན་གུང་རྒྱབ་ཙམ་ལ་གནས་མདུན་སླེབས་པ་དང་སྤྲད། ཚོགས་སྟ་གོན་སོགས་བགྱིས་
ཏེ་ཁོང་གཉིས་རྟ་དྲེའུ་བཞི་ཡོད་པས་རྫི་འུར་མ་སོང་ན་དགྲ་ས་ངན་པ་རེད་འདུག་གཤིས། རང་

གཅིག་པུས་ཉིན་མཚན་དལ་མེད་ལྟ་བུའི་ཚོགས་སྐོང་རྒྱས་བསྡུས་སྟོང་དང་ཁ་སྐོང་བཅས་
ཚེས་བཅོ་ལྔའི་མཚན་ཕྱེད་ཡོལ་རྒྱབ་ཙམ་གྲུབ་སྟེ་ངལ་དུབ་ལྟ་བུའི་ཅུང་ཟད་གཉིད་སྣང་བྱུང་
འོག །ཉམས་དང་རྨི་ལམ་ཆ་མ་འབྱེད་པར། རྟེན་མེད་ནམ་མཁར་བུད་མེད་རྒྱན་གོས་སོགས་
གཞན་ལས་ཁྱད་པར་འཕགས་པ་ཞིག་གིས་མགར་འདུག་ལྟ་བུ་བྱས་ཏེ་ང་རང་གི་སྐྱེ་བ་མང་
པོའི་སྐྱེ་རྒྱུད་ཤིན་ཏུ་མང་བ་ཞིག་བཤད་འདུག་ཀྱང་ཟ་ཟི་ཤབ་ཤུབ་ཙམ་ལས་ཚིག་དོན་ཅི་ཡང་
མ་གོ་བས། ཁྱེད་སུ་ཡིན་སྨྲས་སྣང་ཤར་དུས། ཁྱོད་ཀྱིས་ང་ངོ་མི་ཤེས་སམ། ང་རྔ་ཡབ་གླིང་
གི་བུ་མོ་མཐིང་འབར་མ་ཡིན་ཞེས་བཞད་ཚུལ་ལྟ་བུ་བྱས་ནས་སྔར་ལྟར་སྒྲ་དོན་གང་ཡང་མི་
ཤེས་པ་མང་པོ་བཤད་དེ་ད་དེ་ཨི་གོ་ཟེར། ཅི་ཡང་མ་གོ་ལགས་ཞུས་ཚེ་ཡང་མ་འོངས་པའི་
གཏེར་ཁ་དུ་མ་ལ་དབང་བས་འདོན་དགོས་ཚུལ་དང༌།
དེའི་གྲོགས་མོ་ལུང་བསྟན་ཚིགས་བཅད་ཞིག་རེད་ཀྱང་དོན་ལ། ལབ་
ཀྱི་ཡུལ་ན་ཕ་བསོད་ནམས་རིན་ཆེན། མ་སྒྲོན་མ་མཚོ་གཉིས་ཀྱི་བུ་མོ་སྒྲོན་མ་སྐྱིད་ཞེས་སྣ་
གཤོང་གཡས་ན་སྨེ་བ་པདྨའི་དབྱིབས་ཅན་ཡོད་པ་དེ་དང་མྱུར་དུ་འཕྲད་ན་སྔར་གྱི་གཏེར་
རྙིང་རྣམས་ཀྱི་གཏེར་མཇུག་དང་། གསར་གྱི་གཏེར་ཁ་གྲངས་མེད་ཞིག་བཏོན་ནས་བསྟན་
འགྲོ་ལ་ཕན་ཐོགས་རྒྱ་ཆེན་པོ་འབྱུང་གསུངས་པ་དང་ཆབས་ཅིག་གཉིས་སད་པ་དང་མིག་
ཕྱེས་ནས་བལྟས་པས། ཚེས་བཅོ་ལྔའི་ཟླ་བ་ལ་ཁར་རི་རྩེར་ཕྱིན་འདུག །ལུང་བསྟན་པའི་
ས་ཆ་ཐོས་ཙམ་ལས་མེད་ཀྱང་མྱུར་དུ་འགྲོ་དགོས་པའི་སྣང་བ་འུར་བ་ཞིག་བྱུང་། ད་ཉན་བྲག་
དཀར་རི་ཁྲོད་པ་དགེ་བཤེས་ཉི་ཤུ་རྩ་ལྔས་གདན་འདྲེན་ཞུས་པའི་དགེ་ཕྱོགས་མཁས་གྲུབ་
ཀྱི་དབང་པོ་ཆེན་པོ་འགྲམ་རྒྱ་དགེ་བཤེས་གྲགས་པ་དོན་གྲུབ་ཕེབས་པ་དང་འཕྲད་དེ། ཤིན་
ཏུ་ཐུགས་གཏུམ་པ་ཞིག་འདུག་ཀྱང༌། མཇལ་དར་འཕངས་པའི་དུས་ནས་བརྩེ་བས་རྗེས་
སུ་བཟུང་། སྤྱོད་འཇུག་ལེ་བཞི་མའི་ཁྲིད། གསང་འདུས་ལྷ་མང་། བདེ་མཆོག་དྲིལ་བུ་པའི་
ལུགས། བཀའ་དོག་ཆེ་བའི་མགོན་པོ་དཀར་སྔོན་གཉིས་ཀྱི་སྲོག་དབང་ལུང་དང་བཅས་
གནང༌། ཁྱོད་བྱང་ཆུབ་སེམས་དཔའ་སྲིད་པ་ཐ་མ་པའི་རིགས་ཅན་དུ་འདུག་པས། བྱང་

r
→
༡
ཆུབ་སེམས་ལ་བློ་སྤྱོང་གྱིས་ཤིག་གསུངས་པ་སོགས་ཐུགས་བརྩེ་མཚུངས་མེད་ཀྱིས་རྗེས་
སུ་བཟུང་། བཤེས་གཉེན་དམ་པ་རྣམས་ཀྱི་ཞབས་བརྟན་ལ་དམིགས་ཏེ་ཕྱོགས་དེ་རུ་ཁས་
ལེན་གྱི་ཚེ་ཐར་སྟོང་ཕྲག་ཙམ་སྒོ་འགྲིམ་བྱས་ནས་གྲུབ། ལབ་ཡུལ་འགྲོ་རྒྱུ་འུར་ལངས་པ་
སྐད་ཅིག་ཙམ་ཡང་མི་བརྗེད་པར་འདུག་ཀྱང། ཡར་ལམ་དུ་རི་རྩི་གསང་གི་གྲུ་གསུམ་སྣར་
རྟས་ཆུ་འཐུང་སྐབས་འདུད་ཀྱིས་བསླུ་བ་ཡིན་སྙམ་པའི་རྟོག་པ་ངར་མ་ཞིག་གིས་འཕྲོ་བཅད་
དེ་གནས་དུས་རྟེན་འབྲེལ་ཐམས་ཅད་དབྱིངས་སུ་ཡལ་ཤོར།
དེ་སྐབས་གཞན་གོང་མའི་རྣམ་ཐར་དང་མཚུངས་པའི་བླ་མ་མཇལ་དཀའ།
གདམས་ངག་ཐོབ་དཀའ་བ་སོགས་སེམས་ན་ཡོད་ཅིང་། ཆེད་དུ་འདིའོ་བསམ་པ་དཀའ་
སྤྱད་ངལ་དུབ་གང་ཡང་མ་བྱས་རུང༌། སྔོན་གྱི་སྨོན་ལམ་བཟང་པོའི་མཐུས་ཆོས་རྫོགས་པ་
ཆེན་པོ་དེ་ལམ་ཐག་ཉེ་ཚུལ་དང་གོང་མའི་རྣམ་ཐར་ཐར་ཐོར་ཐོས་མཐོང་ཚེ་ལོ་ཟླ་ཙམ་མམ།
བར་དོ་དང་པོ་དང་གཉིས་པ་ལས་མི་འགོར་བ་ཞིག་འོང་ན་ཅི་མ་རུང་སྙམ་པ་རྒྱུན་ཆགས་སུ་
ཡོད་འདུག་ཀྱང་དེའི་ངང་ལྷག །དེ་ནས་ཁྲོ་ཐར་རུ་བ་རྣམས་རང་གནས་སུ་སླེབས་པའི་ཕྱིས་
ལོར། སྙིགས་དུས་གྲུབ་ཐོབ་ཀུན་གྱི་རྒྱལ་པོ་ལྟ་བུ་གྲུབ་དབང་པདྨ་འདུད་འདུལ་ཁྲོ་གསེར་
གཞོང་དུ་ཕེབས་ནས་གདུལ་བྱ་དུས་བབ་ཀྱིས་འདུས་པ་མདོ་དབང་ཆེན་མོ་གནང་བའི་སྟ་
གོན་སྐབས་ཁོ་བོ་ལ་དབང་དཔེ་སོགས་ཁྱེད་ཀྱི་ལག་ལེན་བགྱི་དགོས་ཚུལ་བཀའ་ཕེབས་
པས། ཕར་འཆད་སྤེལ་ལྟ་ཅི་ད་སྔོན་དབང་ལུང་ཀྱང་ཐོབ་མ་མྱོང་བས་དེ་ལྟར་མི་གསུངས་
པའི་གནང་བ་ཞུས་ཀྱང་། དུས་ཀྱི་བྱ་བ་འདི་ཤིན་ཏུ་གནད་གལ་ཆེ་བས་ཉིད་ཀྱིས་དཔེ་ཆ་
ཟིན་བྲིས་སོགས་ལ་གཟིགས་ནས་ཁུར་ལེན་མ་མཛད་ཚེ་གཏན་ནས་བསྒྱུར་རྒྱུ་ཡིན་ངེས་
དབུ་སྙུང་ཡང་ཡང་བཞེས་པས་ཞབས་ཞུ་ཞུ་དགོས་བྱུང་། སྐབས་དང་སྐབས་སུ་ལན་གྲངས་
དུ་མར་སྐྲ་ལྕང་ལོ་ལྟར་བཞག །སྔར་གྱི་ཕ་ཁྱིམ་ནང་སྡོད་ད་ལོངས་སྤྱོད་རྫོགས་པའི་ཆས་
འཆང་ཞིང་འདོད་ཡོན་ལྔ་ལ་ལོངས་སྤྱོད་ནས་མཆོག་དམན་ཕལ་ཐ་གང་ལ་རྫོགས་ཆེན་གཞི་
ལམ་འབྲས་བུ་རང་རང་གི་སྐལ་བ་དང་འཚམས་པ་བསྡུ་དངོས་བཞིའི་སྒོ་ནས་འཆད་སྤེལ་

ཅི་འཁྱོལ་མཛད་ན་སྐུ་ཚེ་མཐར་ཕྱིན་ནས་རྫོགས་ཆེན་གྱི་བསྟན་པ་ཉི་མ་ཤར་བ་ལྟ་བུ་འབྱུང་
ངེས་གསུངས་ཀྱང༌། ཁྱིམ་ཐབས་འཁོར་བ་འདི་ཉིད་ཐར་པའི་བར་ཆད། རང་ངོས་ཀྱང་
ཆགས་སྡང་འཕེལ་བྱེད་ལས་མི་འདུག་པས་ཅིས་ཀྱང་སྐྲ་ལྕང་ལོ་དང་། གཞན་ལུས་བརྟེན་
པའི་གནང་བའི་སྐབས་དབྱེ་བ་ལན་གཅིག་མིན་པར་ཞུས་མཐར། མཐར་སྐྲ་བཞག་རྒྱུ་སོགས་
དབང་མེད་ཞིག་རེད་ཨི་འོང་རིམ་གྱིས་གསལ་འོང༌། ཞེས་པ་ལས་མཐའ་ཆོད་གང་ཡང་མ་
བྱུང་། རང་རྒྱུད་དང་བསྟུན་པའི་བརྩེ་བས་རྗེས་འཛིན་གྱི་གདམས་ངག་བུམ་པ་གང་བྱོའི་ཚུལ
དུ་གནང་བ་དང་།
མཁའ་ཁྱབ་རང་གྲོལ་གཏེར་ཁ་ཁ་ཚང་དབང་ལུང་བསྩལ་ཅིང་བཀྲལ་སྡུད་
ཆོག་བསྒྲིགས་བགྱི་དགོས་པ་དང་། ཆོས་བདག་ཏུ་ལུང་བསྟན་ཚུལ་ཁ་བྱང་འཛམ་གླིང་ཀུན་
སྣང་རང་གྲོལ་ལས། ཟབ་རྒྱས་ཆོས་ཀྱི་སྒོ་འཕར་འབྱེད་པའི་ཚེ༔ གྲུབ་ཐོབ་རྨ་ཐོག་རིན་
ཆེན་སྤྲུལ་པ་ནི༔ ཁྲྀ་གྱི་ཕྱོགས་སུ་ཟབ་གཏེར་བདག་པོ་འབྱུང་༔ དེ་དང་འཕྲད་ན་སྐལ་ལྡན་
དཔག་མེད་གྲོལ༔ ཅེས་ལུང་ཟིན་ཡིན་ཚུལ་སོགས་གསུངས་ཀྱང་ཆོག་སྒྲིག་དང་འཆད་སྤེལ་
སོགས་རྟེན་འབྲེལ་གཞན་རྐྱེན་གྱིས་བཤོལ་སོང༌། རང་གི་འདུ་འཛི་སྙོམས་ལས་ངང་ཅི་
བཞིན་གནད་དུ་མ་སྨིན་ཀྱང་ཤི་ཁ་མི་འགྱོད་ཙམ་གྱིས་བཀའ་དྲིན་ཐོབ། གཞན་ལའང་བཀའ་
སྩལ་གསེར་གྱི་རྡོ་རྗེ་སྤྱི་བོར་སྩལ་བཞིན་འབད་ཀྱང་། གསང་བསྒྲགས་ཀྱི་ལྟུང་བ་རང་གཞན་
ལ་འབྱུང་ཉེ་ལས་ཕན་པ་ཆེར་མ་བྱུང་ཡང་བཀའ་བཅག་གི་ཉེས་པ་མེད་ངེས་སོ།
ཀྱེ་ཧུད། སྙན་བརྒྱུད་བླ་མ་རྡོ་རྗེ་འཆང་ཞེས་པ། །ཁ་ཙམ་སྒྲོ་བཏགས་
མ་གཏོགས་ཅི་གསུངས་ཀུན། །ཚད་མར་མ་བཟུང་དྲེད་པོ་བདག་ལྟ་བུ། །བསམ་གྱིན་བསམ་
གྱིན་འགྱོད་སྡོམ་ཡང་ཡང་བགྱིས། །གཞན་ལའང་ཐམས་ཅད་ཐམས་ཅད་རང་འདྲ་ལས། །
མེད་ངེས་མིག་སྐྱོན་ཅན་གྱིས་སྐྲ་ཤད་ལྟར། །ཡིན་ནམ་འཕྱང་མོ་ཉུག་ཏུ་ཀྱེ་མ་ཧུད། །མ་རིག་
རྨོངས་རྣམས་རྗེས་ཆགས་བརྩེ་བས་ཟུང་། །དེ་ཕྱིས་སྔོན་སྨོན་ལམ་བཟང་པོས་སྔ་འགྱུར་པའི་
གྲུབ་པའི་དབང་ཕྱུག་ཆེན་པོ་ཡ་ཟུང་གིས་དངོས་ཉམས་རྨི་ལམ་དུ་བརྩེ་བས་རྗེས་སུ་བཟུང་

ནས་བཀའ་དྲིན་བསམ་ལས་འདས་པ་བྱུང་། ཡང་གྲུབ་མཐའ་རྟོག་གེ་ཅན་གྱི་དཔེ་ངན་མཇལ་
བའི་རྐྱེན་གྱིས་བློ་བདུད་ཀྱིས་བསླས་ནས་དགེ་ཕྱོགས་ཙོང་ཁ་པ་ལ་ཐེ་ཚོམ་ལོག་ལྟ་ཆེར་ཡོད་
དུས། བླ་བྲང་སྒར་པའི་མིང་ཐོག་འབྲོག་པ་ཐབས་སྡུག་གྱུར་གཤིས། དགུན་གྱི་ནས་གཅིག་
པུའི་ཆེད་དུ་དུད་འགྲོ་མང་པོའི་སྲོག་བཅད་ལ་རེ་བ་མ་གཏོགས་དེ་དུས་དངུལ་ཤིན་ཏུ་དཀོན་
པས་དགུན་ལྡོམ་མང་བར་འགྲོ་དགོས་བྱུང་སྐབས། ལན་གཅིག་ཧོར་སྟོད་དུང་མདའ་ཆུ་ཤོད་
ཚང་ཟེར་བའི་ཡོན་བདག་སྔར་ཕྱུག་པོ་ཧ་ཅང་དར་ཆེ་ན་བར་སྐབས་སུ་མ་རབས་ལྟ་བུ་ཡོད་
པ་ཚང་ནས་རིམ་གྲོ་མང་པོ་སྒྲུབ་སྐབས། མཆོད་ཁང་ཤིན་ཏུ་ལེགས་པ་གསུང་རབ་དྲྭ་མིག་
མང་པོ་བཞུགས་འདུག་པ་མཐོང་ཚེ་ལྷ་གཉེར་དེ་ལ་ཡི་གེ་འདི་རྣམས་ཅི་རེད་དྲིས་པས། རྗེ་
ཙོང་ཁ་པ། གཙང་པཎ་ཆེན་སོགས་ཀྱི་བཀའ་འབུམ་རེད་ཚུལ་ངོ་སྤྲད་ཚེ། རྗེའི་བཀའ་འབུམ་
པོད་གཅིག་མཇལ་རྒྱུ་ལེན་ཆོག་བྱས་ཏེ་མར་མེའི་འོད་དང་སྐབས་དང་སྐབས་སུ་མཇལ་ཚེ་
བྱང་ཆུབ་ལམ་རིམ་མཆན་མ། རྡོ་རྗེ་འཆང་ལམ་རིམ། ཕྱག་རྒྱ་ཆེན་པོའི་ཁྲིད་སོགས་དཔེ་
མཇལ་མ་ཐག་སྔར་གྱི་ལོག་ལྟ་ལ་འགྱོད་བཞིན། དེ་མ་ཐག་རང་གི་བླ་མ་དང་དབྱེར་མེད་
མོས་གུས་འདུན་པ་དྲག་པོས་དམིགས་བརྩེ་མའི་གསོལ་འདེབས་ཚིགས་རྐང་ལྔ་པ་རིམ་གྱིས་
འབུམ་ཐེར་གྲུབ་པ་དང་། ཆོས་འདི་པར་ཕྱོགས་པའི་གསར་རྙིང་བཀའ་སྲོལ་ཐམས་ཅད་དང་།
ཐབས་མཁས་འདུལ་ཐབས་ཀྱིས་བཞག་པའི་ནང་བོན་དང་བཅས་པ་ཀུན་ལ་ཁྱད་མེད་ཀྱི་
དག་སྣང་ཐུན་མོང་རིག་པའི་དབང་ལྔའི་རྣམ་པར་སྣང་མཛད་འཁོར་ལོ་སྡོམ་པའི་དམ་ཚིག་
ལས་མི་འགལ་བ་ཙམ་བྱུང༌།
སྔོན་འབྲེལ་ལེགས་པས་སྨིན་གྲོལ་ཐོབ་ན་ཡང༌། །མ་རྟོགས་ལོག་རྟོག་
གདོན་གྱི་དུག་གིས་མྱོས། །སྣང་སྲིད་དག་པ་རབ་འབྱམས་སྨོས་ཅི་འཚལ། །ཕྱི་ནང་འདྲེས་
པའི་མཆེད་ལྕམ་གདུང་སེམས་ཙམ། །ཡལ་བར་དོར་བ་གླེན་ཆེན་བདག་ལྟ་བུ། །བསྐྱེད་
རྫོགས་ལམ་ལ་འཇུག་འདོད་ཀྱེ་མ་ཧུད། །ལམ་དང་ལམ་མིན་འབྱེད་པ་ཐུགས་རྗེས་ཟུང་། །
ད་དུང་སྔོན་གྱི་སྡིག་སྒྲིབ་ཀྱིས་གོས་པས་ཆོས་བརྒྱད་འདིར་སྣང་ཆེ་རྐྱེན་

སྔར་གྱི་ཁྲོ་སྨད་ཀྱི་དགོན་ཧྲུལ་སླར་གསོ་བའམ། དགོན་པ་ཞིག་གསར་བཏབ་དགོས་སྙམ་
བཞིན་བསྙེན་མཚམས་ཤིག་ལ་སྡོད་ཁུལ་བྱས་ཡོད་དུས་རྨི་ལམ་ལ་གར་བྱུང་མ་ངེས་པའི་བུད་
མེད་སྐྲ་ཟར་བུ་ཅན་ལག་གཡོན་ན་ཤེལ་གྱི་མེ་ལོང་ཆེན་པོ་ཞིག་སྙིང་གི་ཐད་ན་བཟུང་ཡོད་
པ་ཞིག་གིས།
ཨེ་མ། སྐལ་བར་ལྡན་པའི་རིགས་ཀྱི་བུ་ཁྱོད་ཉོན། །དལ་བ་མེད་པའི་
སེམས་ཀྱི་ཁུར་དེ་ཕོག །མ་དྲོས་རྒྱ་མཚོའི་ཁ་ཞག་ཆགས་པའི་སྤྲིན། །ནཱ་ག་ནོར་རྒྱས་བུ་ཡི་
ཁང་སྟེང་དུ། །གསེར་གྱི་ཉ་མོ་ཟུང་གནས་ལྟོ་བ་ན། །ཆོས་དུང་གཡས་འཁྱིལ་ལེགས་ངོམ་
ས་མིག་ཡོད། །དཀར་པོའི་ཞིང་ས་བཟང་པོའི་སོ་ནམ་གྱིས། མི་འདྲའི་འབྲུ་རིགས་གསུམ་
ཡང་སྨིན་ནས་འོད། །ལེགས་པའི་དགེ་མཚན་གསུམ་ཡང་བསྟན་ནས་ཡོང༌། །འགྲོ་དོན་
རླབས་ཆེན་རྟེན་འབྲེལ་དེ་ན་ཡོད། །ཅེས་ཟེར་ཏེ་མི་སྣང་བར་ཡལ་སོང༌།
དེ་ནས་དེ་འདྲའི་དཔེ་སོགས་བརྟག་དཔྱད་བྱས་རུང་འདི་རེད་སྙམ་པ་
ཡང་མ་བྱུང་བའི་མཚམས་རྟ་ཆེན་སུམ་རར་བཞུགས་པའི་བླ་མ་གྲུབ་ཐོབ་ཟེར་བ་
མཐོང་སྣང་ཅན་ཞིག་ཡོད་པ་དེ་གཞན་ཞིག་གི་མི་ཤི་སར་གདན་འདྲེན་བྱོན་པ་དང་འཕྲད་
དེ་དགོན་གནས་གང་དགའ་ལུང་བསྟན་ཞུས་ཐོག །ཧོར་ཟླ་གསུམ་པའི་ཚེས་ཉེར་བརྒྱད་ཉིན་
སང་ཚེས་ཉེར་དགུ་ནས་འགྲོ་དགོས་སྔར་དགོན་རྙིང་ཡོད་ས་དེར་བརྡ་ལུང་བསྟན་བཟང་
པོ་བྱུང་ཚུལ་གསུངས་ནས་དབང་མེད་ཀྱིས་ཁོང་དང་མཉམ་དུ་མ་སོང་ཐབས་མེད་གསུངས་
པས་གྲོ་ཆས་སོགས་རྗེས་ནས་བཀལ་འོང་རྒྱུ་ལས་ལོང་མེད་བྱས་ནས་དེ་ཉིན་སླེབས། ཕྱིའི་
ཉིན་དེ་རིང་གནམ་གང་མ་ཡིན་ས་གང་ཡིན། དེ་རིང་རྨིང་དང་སྐར་འཛིན་དགོས་གསུངས་
ནས་ལས་མགོ་བཙུགས། དེ་ལོའི་དགུན་ལྡོམ་ཧོར་ཁོག་ཏུ་སོང་བར་བརྩམ་ནས་སྲན་རྩམ་
སོགས་མང་དུ་ཡོད་པས། འཛིང་པ་ཕོ་མོ་བརྒྱ་ཕྲག་ཙམ་གླ་བཀུག་བྱས་ནས་ལྷ་ཁང་ཀ་བ་
བཅུ་དྲུག་ཉིས་བརྩེགས་སྒོ་ཤུབ་མིན་པར་སྤེན་རྒྱ་བཅས་གྲུབ། དེའི་ཆ་རྐྱེན་ཟླ་བ་ལྔ་པའི་
ཚེས་མཇུག་རྫ་ཆུ་ཁར་སྔར་གྱི་འབྲེལ་འདྲིས་ཡོད་པའི། འཇུ་མང་སོགས་རིམ་པར་ཤོག་ཁ་

༡
སོ་སོ་ནས་རྟ་ཟོག་སེམས་ཅན་རས་ཕྲུག་དངུལ་སོགས་རྒྱ་ཆེན་རྙེད་སྐབས། གཞི་ཐོག་ལ་
འཚུབ་ལྷོངས་ཆེ་བ་ཉམས་རྨིས་སྣ་ཚོགས་བྱུང་བས་རྒྱབ་ཆོག་རིམ་གྲོ་རྒྱ་ཆེན་བསྒྲུབས་ཀྱང་
མར་རང་ཁྱིམ་སླེབས་ཉེ་སྐབས། ཤ་ཉེ་ཆེ་བ་སྤྲུལ་སྐུ་ཆོས་འཇིག་རྟེན་གང་ལ་ཐག་ཆོད་པ་ཞིག་
ཡོད་པ་གཙོས་ཉེ་འབྲེལ་གྱི་ལོ་ཆུང་མང་པོ་གཉན་གག་རིམས་ཀྱིས་མ་འཚོ་རབས་ཐོས། རང་
གནས་སླེབས་འཕྲལ་ཀུན་གྱི་མོ་རྨི་ལ་དགོན་པ་གསར་ལས་མ་འགྲིག་པའི་ལྟས་ཡིན་ཚུལ་
ལབ་པས་རིམ་གྲོ་ཡང་མང་དུ་བྱས། སྔར་སོང་ལ་འགྱོད་པས་མི་ཕན་པར་ཤེས་པས་དེ་རྣམས་
ཀྱི་དགེ་རྩ་དགོངས་རྫོགས་ཅི་འགྲུབ་བྱས་སོ། །
མཁའ་འགྲོའི་བརྡ་རྟགས་དཔྱད་པའི་ལོང་མེད་པར། །ཚབ་ཚུབ་བྱ་བྱེད་
མདོ་ཤོར་བདག་ལྟ་བུ། །མ་བྱེད་ཕྱི་རབས་པ་རྣམས་གོ་བ་ལོངས། །ཀུན་ཀྱང་གཟུ་བོར་རྣམ་
དཔྱོད་ལྡན་པར་སྨོན། །རྒྱུ་རྫས་ཕྲན་བུ་ལྷག་པ་དེ་རྣམས་ཀྱི་དགེ་རྩའི་ཆེད། ཀཿཐོག་ལ་བསྐོར་
བ་དང་སྲོག་སྐྱབས་སོགས་ལ་ངེད་མིང་སྲིང་རྣམས་སོང༌། འགྱེད་མང་ཇ་སོགས་ཅི་འཁྱོལ་
བྱས། རྡོ་རྗེ་འཆང་སི་ཏུ་རིན་པོ་ཆེས་ཕྱག་རྫས་གང་ཡོད་སྤོང་དག་མཛད་སྐབས་ཡིན་ཅིང་
ཕྲན་ལ་ཆེད་གནང་སྐུ་རྟེན་གསེར་སྐུ་ལི་མ་ཧ་ཅང་རྩ་ཆེན་ཡིན་གསུངས་པ་ལྔ། གསུང་རྟེན་
པདྨའི་གསང་སྔགས་ལམ་རིམ་པོད་གཅིག །ཐུགས་རྟེན་སྒྲུབ་ཆེན་ཆོས་དབྱིངས་རང་གྲོལ་
ཕྱག་དྲིལ། ཡོན་ཏན་ཕྲིན་ལས་སོགས་ཀྱི་རྟེན་ཡིན་གསུངས་ནས། རྨོག་ཚྭ་འཇིགས་བྲལ་
ཆོས་དབྱིངས་རྡོ་རྗེའི་སྐུ་ཚེ་དེར་བསྣམས་པའི་ཐོད་པའི་ཌཱ་མ་རུ། ཐེར་དྲིལ་བཟང་པོ་གཉིས།
དར་བཅས་གནང་ནས་སྔོན་འགྲོ་དང་ཞི་ཁྲོ་བར་དོ་དྲུག་ཁྲིད་སོགས། ཆོས་བཤད་དབང་
བསྐུར་དགོས་ཚུལ་བཀའ་ཕེབས་པར། རང་ལ་སྨིན་གྲོལ་གྱི་ཡོན་ཏན་མེད་བཞིན་དེ་འདྲའི་
བཀའ་བཀྱོན་མི་མཛད་པའི་གནང་བ་ཞུས་སྐབས། དགོངས་པ་འཚུབས་ཚུལ་གྱིས་གཞན་
ཕྱིན་ཅི་ལོག་གི་བྱ་བ་ནི་བཅོལ་བ་མིན། དེ་སྔ་དབང་ཁྲིད་མང་པོ་ངས་ཁྱེད་ལ་བགྱིས་ཡོད་
མོད། བཀའ་ཨི་བརྩི་ཁྱོད་རང་ནས་ཤེས་གསུངས་པས་བག་སྐྲག་ཆེ་བ་དང་བཅས་ཉན་
མཁན་རེ་བྱུང་ཚེ་ལོ་གསུམ་བར་བཀའ་བསྒྲུབ་ཞུས་ཀྱང་། ལོ་ཁ་མཚམས་བཅད་རྒྱུ་གང་

ཡང་མེད། ཇི་སྲིད་བར་དབང་བསྐུར་ཆོས་བཤད་དགོས་གསུངས་ནས་བཀའ་ཐག་བཅད་པ་
ལས་གནང་བ་བྱུང་། ཕན་ཆེད་དིལ་མགོ་སྐུ་ཞབས་དྲུང་མདུན་དབང་རྒྱས་པ་རེ་ཨེ་ཐོབ་ལྟོས།
ད་ལྟ་ཁམས་འདིར་བུམ་པ་ལག་ཏུ་ལེན་ཤེས་པ་ཁོང་ཙམ་ཡིན་གསུངས་ནས་ཞལ་ཆེམས་ཐ་
མ་གནང་སོང་ངོ་། །
སླར་རང་གནས་སུ་འོང་ནས་དེ་འཕྲལ་འབྲུག་ཤུལ་ཤོག་ལ་སྨྱུང་གནས་
མགོ་བསྔ་བྱས་ནས་དེར་འཚོགས་རྣམས་ལ་བློ་ལྡོག་རྣམ་བཞི་ཅི་ཤེས་རེ་སྐབས་སྐབས་སུ་
བཤད་ལོ་བྱས་དུས། དགེ་རྒན་གང་བཟང་རྣམས་ཀྱི་ཐུགས་ལ་ཤིན་ཏུ་དགྱེས་ཚུལ་མཛད་
སོང་། དེ་ནས་རིམ་གྱིས་བཤད་ས་ཅི་ལོན་ལྟ་བུ་བྱས་པས་རིམ་གྱིས་ཆོས་ཞུ་ཇེ་མང་སོང་ནས།
ལོ་ཉེར་བརྒྱད་སླེབས་ཚེ་དགུན་ཆོས་སྐབས་དགེ་འདུན་བརྒྱ་ཕྲག་ལས་མི་ཉུང་བ་དང་མི་སྐྱ་
ཕོ་མོ་མང་དུ་བྱུང་། ངལ་དུབ་ལ་མ་བལྟས་པར་སྔོན་འགྲོ་རྡོ་རྗེའི་སྙིང་པོ། སངས་རྒྱས་ལག་
འཆང༌། བར་དོ་དྲུག་ཁྲིད་རྒྱས་འབྲིང་བསྡུས་གསུམ་ཡང་བསྐྱར་དུ་མ་དང་བཅས་ཀུན་སློང་
བཟང་པོའི་སྒོ་ནས་བཤད་སྐབས།
ནུབ་གཅིག་རྨི་ལམ་དུ་མིག་གི་སྒོ་གཉིས་ནས་འོད་དཀར་པོ་གཉིས་
བྱུང་བ་གཉིས་ཀ་གཅིག་ཏུ་གྱུར་ཏེ་ལྷ་སའི་རྡོ་རིང་ཞེས་པ་དེ་ལ་ཟུག་ཡོད་པ་རྨིས་ཏེ། རྡོ་རིང་
འདི་ན་རྒྱ་བོད་ཆོད་མཚམས་སོགས་ཡི་གེ་གནད་ཆེན་མང་པོ་ཡོད་ཚུལ་ཐོས་པས་ཞིབ་ཆ་
བལྟ་དགོས་བསམ་པས། འོད་དེ་ཆེར་སོང་ནས་ཡུལ་ཐམས་ཅད་མཐོང་ཞིང་ཤེས་པ་ཞིག་
གི་ངང་ནས་སྔར་གྱི་མཁའ་འགྲོས་ལུང་བསྟན་རྒྱུའི་བུ་མོ་དེ་ཉིད་སྐྱེ་ས་རི་ཆེན་པོ་ཞིག་གི་གདོང་
ཕྲ་བ་ཆུ་ཆེན་ཞིག་ལ་ཟུག་པའི་སྟེང་ན་ཁང་པ་གསུམ་ཡོད་པའི་དཀྱིལ་མ་དེར་འདུག །དེ་ནས་
མར་ཐང་ཆེན་པོ་མིག་རྒྱང་གང་ཙམ་ན། ཁང་པ་ཚོན་ཁྲ་ཅན་བཙུགས་ལྕང་གི་ར་བས་བསྐོར་
ཡོད་པ་ཞིག་ལ་མནའ་མར་སོང་ནས་ཡོད་པ་ཞིག་མཐོང༌། དེ་ནས་ཞག་ཁ་ཤས་སོང་རྒྱབ་
བུ་མོ་དེ་ཕ་ཁྱིམ་དུ་འོང་ནས་ཤི་སྟེ་ཕུང་པོ་ཕྲུག་དམར་ཁྲ་ཞིག་གིས་བཏུམས་ནས་སླེལ་པོ་ཞིག་
གི་ནང་དུ་བཞག །ཁང་ཆུང་དེའི་གྱུ་ཞིག་ན་མར་མེ་མཚན་ཐུབ་གསལ་པོ་ཞིག་དང༌། ཕུང་

པོའི་ཉེ་ཆར་དེར་མི་སྐྲ་རིང་པོ་མེད་པ་གོས་ཀྱི་གོང་བ་ལ་གཟིག་ཤན་ཕྲའུ་ཡོད་པ་ཞིག་གིས་
མགོ་ལག་པས་བསྐྱོར་ཏེ་མྱ་ངན་འདོན་ཅིང་ངུ་འདུག་པ་གདའ་བས། རང་ཡང་འགྱོད་བཞིན་
དེ་ངང་སད། ཤིན་ཏུ་མ་རུངས་པའི་སེམས་ལ་སྡུག་བསྔལ་ཆེན་པོ་དང་བཅས་མཆི་མ་ཆར་
ལྟར་བབ་ཅིང་། མྱ་ངན་མི་བཟོད་པར་སྐྱེ་འདུག་པར་རང་ལ་གྲོས་བཏབ་ནས་རྨི་ལམ་ནི་རྨི་
ལམ་རྨི་ལམ་ལ་བདེན་པར་བཟུང་བ་ཁྱོད་རང་ལྟ་བུ་བསམས་ཀྱང་། དབང་མེད་ཡུན་རིང་
དུ་ངུ་ཤོར་དེ་ནས་ཞག་ཁ་ཤས་མཚམས་རྨི་ལམ་ས་ཆ་ངོ་མི་ཤེས་པའི་ལྷོ་ཕྱོགས་ཁ་གྱུ་བ་ཞིག་
ན་མེ་ཏོག་པདྨ་དམར་པོ་ཤ་སྟག །ཆེ་ཤོས་ཕུབ་ཙམ་དང་ཞྭ་ཙམ་དུ་ཡོད་པ་མང་པོའི་ཟེའུ་འབྲུ་
ཐམས་ཅད་ཀྱི་ནང་ན་མིའི་ལུས་མཚན་ཉིད་ཀྱང་མེད་པ་མང་པོ་ཞིག་ཡོད་པ། ཉིན་པར་ཡང་
དེ་ལྟར་དང་། མཚན་ཞག་རེ་བཞིན་མེ་ཏོག་དང་། བུད་མེད་རྣམས་ཆེར་གྱུར་ནས། བུད་མེད་
ཀྱི་གཟུགས་ཀྱང་ལོ་གསུམ་བཞི་ནས་བཅུ་དྲུག་མན་ཆད་ཇེ་ཆེ་ཇེ་ཆེར་སོང་ནས། བུད་མེད་
དེ་རྣམས་ཀྱིས་གླུ་གར་རོལ་མོ་སོགས་ཀྱིས་སྣང་བ་འཕྲོག་སྟེ། ཉིན་པར་ཆོས་ཐུན་བཤད་
ལོ་བྱས་ཀྱང་སྣང་བ་ནི་དེ་ལྟར། མཚན་མོའང་འཁྲུལ་སྣང་དེ་དང་མ་བྲལ་བས། བཟའ་བཏུང་
རྣམས་བརྗེད་པ་དང་། སྐབས་སྐབས་སུ་ཚིག་རྟག་མིན་ལབ་པ་སོགས་ཀྱིས། ཉེ་འཁོར་རྣམ་
རིག་གཟོ་བ་རྣམས་ཀྱང་ཡིད་མི་ཆེས་པར་གྱུར་ནས། གྲུབ་ཆེན་པདྨ་བདུད་འདུལ་འཁར་སྟོད་
ན་བཞུགས་པའི་དྲུང་དུ་ཐུགས་བརྟགས་ཞུས་པར་རིམ་གྲོ་སྤྱིར་རྒྱ་ཆེ་བ་དང༌། ཁྱད་པར་
ཞབས་བརྟན་ཞལ་གསུངས་ཚིགས་བཅད།
ཨོཾ་སྭ་སྟི། ཚེ་དཔག་མེད་དང་འཆི་མེད་པདྨ་འབྱུང་། །ཚེ་ཡི་གྲུབ་བརྙེས་རྣམས་
ཀྱི་བྱིན་རླབས་ཀྱིས། །ཨོ་རྒྱན་རིག་འཛིན་སྣང་བྱེད་རྡོ་རྗེ་ཡི། །བསྐལ་བརྒྱའི་བར་དུ་ཞབས་
པད་འཚོ་གཞེས་གསོལ། །ཞེས་པའི་ཚིགས་བཅད་སློབ་མ་དམ་ལྡན་དགེ་སློང་ཆ་ཤས་ཀྱིས་
སྐུ་མདུན་དེ་ནས་འབུམ་ཐེར་འགྲོ་ངེས་གྱིས་ཞེས་ཕེབས་པར། རཏ་གླིང་མཁའ་འགྲོའི་སུན་
བཟློག་རྒྱས་པ་ཁུ་བོ་བླ་གྲྭ་ནས་གནང་སྐབས། དང་པོ་ལུས་ལ་ནད་ཟུག་སོགས་ཆེར་མེད་
ཀྱང་ལུས་པོ་རྡོ་བ་ལྟར་བསྒུལ་བསྐྱོད་གང་ཡང་མི་ནུས་པར་སོང་། སུན་བཟློག་ཞུས་ལེན་

རང་གི་སྒོ་རྩ་ཉེ་སར་ཡིན་ན་རུང་མཆན་ཁུང་ཕན་ཚུན་ནས་མི་གཉིས་ཀྱིས་བཏེགས་ཀྱང་
འཁྱལ་འཁྱོལ་ཙམ་ལས་འགྲོ་མ་ནུས། ཞུས་ལེན་སྐབས་སྙིང་སྲོག་གཟེར་བ་དེའུ་བརྒྱལ་མ
དེ་ནུབ་ནམ་སྟོད་སྔར་གྱི་ཡུལ་སྣང་གི་སྐྱིད་པོ་མཛེས་མོ་རྣམས་ཤིན་ཏུ་མ་རུངས་
ང་དུ་བྱུང་།
པ་དང་། མཁའ་འགྲོར་བརྫུས་པའི་བུད་མེད་རྣམས་ཀྱང་བསྒྲེས་པ་དང་། མི་མཛེས་པ་དང་།
རེ་བ་གྱོན་ནས་རྐུབ་དང་མཚན་མ་རང་ལ་བསྟན་ནས་ཉལ་བ་དེ་ལྟར་ནམ་སྟོད་འཁྲུལ་སྣང་
དང་། མཚན་ཕྱེད་ཕན་ཆད་དེ་རྣམས་གཟུགས་ཇི་ལྟར་འགྱུར་བ་མ་ཤེས་རུང་། ཕྱོགས་བཞིའི་
ནམ་མཁར་བྱ་འཕུར་བ་ལྟར་སོང་ཞིང༌། སྐབས་རེར་ཀུན་གྱིས་ཁ་ཚུར་གྱུ་ནས་ངུ་འབོད་ཀྱིས་
ས་གཞི་ལ་འགུལ་ནུས་པ་ལྟ་བུ་བཅས། ཡང་ཕར་འགྲོ་ཞིང་དེ་ལྟར་བྱེད་པ་དང༌། མཐར་
ཀུན་ཀྱང་ཕྱོགས་ཕྱོགས་མི་མངོན་པའི་དབྱིངས་སུ་དེངས་སོང་བས་ཡངས་ཤིང་ཀློད་དེ་བའི་
ངང་སད། དེ་ནས་ནད་ཟུག་ཆེར་མི་འདུག་ཅིང་ཞག་གྲངས་མང་པོ་རླང་ཤས་སོགས་ཀྱིས་མལ་
ནས་ལྡང་མ་ནུས་པར་བྱུང་སྟེ་རིམ་གྱིས་ཡར་དྭངས་གྱུར་ཏོ། །
དབྱིངས་ཡེ་མཁའ་འགྲོའི་གདེང་དུ་མ་གྱུར་ན། །ལེགས་ཉེས་རྗེས་གཅོད་
མི་བརྫུ་དགུ་རུ་བརྫུ། །འཕྲལ་རྐྱེན་སྣ་ཚོགས་གཏོང་ལས་རྒྱལ་བ་སྟེ། །བླ་མ་ཨོ་རྒྱན་བཀའ་
དྲིན་ངེས་ཤེས་སྐྱེས། །ཅི་མཛད་ཁྱེད་ཤེས་ཁ་ཙམ་མ་ཡིན་པའི། །བློ་གཏད་ལིང་བསྐྱར་གྱིས་
དང་མི་བསླུ་ངེས་། །ཐེ་ཚོམ་རེ་དོགས་ཅན་རྣམས་མ་གཏོགས་སོ། །
ལས་ངན་པོ་གྲགས་པ་ཙམ་དང་གཞན་གྱི་ངག་རྒྱུགས་ཀྱིས་སུ་ལའང་
སྙིང་ནས་དད་པ་མེད་གཤིས་དང་། བར་ཆད་ལྟ་བུའི་དེ་རྒྱབ་མི་ལོ་བདུན་བར་སྐུ་གཅར་ཞུ་
རྒྱུ་ལྷག །དེ་ནས་དངོས་རྫས་ཕྲན་བུ་ཡོད་རིགས་ཁྱེར་ཏེ་རྡོ་རྗེ་འཆང་མཁྱེན་བརྩེའི་དབང་
པོའི་དྲུང་དུ་སོང་ནས། སྔར་སི་ཏུ་རྡོ་རྗེ་འཆང་གིས་གསུངས་ཚུལ་དབང་ལྷག་ཚུལ་མིག་ནས་
མཆི་མ་ཕྱུང་སྟེ་ཞུས་ཚེ། ཐུགས་དགྱེས་ཚུལ་དང་བཅས་དབང་ལུང་ཤིན་ཏུ་མང་སྐབས་འདུག་
པས་ཐམས་ཅད་ཀྱི་ཆོས་གྲལ་དང་། ཆེད་དུ་ཞུས་པའི་ལྕེ་བཙུན་སྙིང་ཐིག་དབང་ལུང་ཁྲིད་
རྒྱུགས་སྤྱོད་བཅས་བརྩེ་བ་ཆེན་པོས་རྗེས་སུ་བཟུང་ནས། ད་ཕྱིན་ཆད་སྐྲ་ལྕང་ལོ་ལྟར་བཞག་

ནས་གྲོགས་མོ་ཞིག་བསྟེན་དགོས་ཚུལ་གསུངས་པས། སྔར་གྲུབ་ཆེན་འཇའ་ལུས་པས་ཀྱང་
དེ་ལྟར་གསུངས་པ་སོགས་ལོ་རྒྱུས་ཤིག་ཞུས། རང་གཅིག་པུར་ཤི་བདེ། འདུག་བདེ་དགའ་
ཚུལ་ཞུས་ཀྱང་མ་གནང་བར། ཁོང་ལའང་བརྡ་ལུང་བསྟན་ཡོད་པ་ཕྱི་བཤོལ་གྱིས་མ་ལེགས་
པ་ཞིབ་རྒྱས་ཀྱིས་གསུང་བཙན་པོ་ཐེབས་ཀྱང་ལགས་སོ་མ་ཞུས། ཕྱི་ཉིན་འོང་ཁར་སྐྱེལ་དར་
གནང་ནས་གཟིམ་ཆུང་དཀྱིལ་ཀ་ལ་བརྟེན་ནས་ཅུང་ཟད་བསྡད་དུས། སླར་ཡང་ཡང་དངོས་
བརྒྱུད་ནས་ལབ་པ་དེ་ལྟར་ཚུལ་ལྡན་གྱིས། ཁྱེད་རང་རྟོགས་ལྡན་ཡིན་ནའང་རྒྱལ་བ་ཀློང་
ཆེན་པའི་རྟོགས་པ་ལས་ཆེར་མཐོ་བ་མིན་མོད། ཀློང་ཆེན་པའང་དགུང་གྲངས་ཉེར་གཅིག་
ནས་བརྩམ་སྔ་ཕྱི་མང་པོར་གཏེར་ཁ་དང་ཡུམ་བསྟེན་དགོས་ཚུལ་ལུང་བསྟན་མང་དུ་བྱུང་
དུས། ང་སྣང་བ་སེམས་སུ་རྟོགས་པའི་རྣལ་འབྱོར་ལ། །ཁྱོད་གཏེར་སྲུང་གི་ཐོ་མཚམས་ཨའུ་
ཙི། །ཞེས་དང༌།
ཡང༌། ང་ནང་རིག་པ་འོད་གསལ་གྱི་གཏེར་མཛོད་རྡོལ་བས། །བྲག་
སེར་ཁའི་གཏེར་གྱིས་དགོས་པ་མེད། །ཅེས་སོགས་གསུང་ནས་བཏང་སྙོམས་སུ་བཞག་པས།
མཐར་སྐུ་ཚེ་མཛད་ཕྲིན་ལ་བར་ཆད་དམ་གྲིབ་ཀྱིས་གོས་ཚུལ་ཡོད་ན་དགོས་པའི་ལས་དེ་
བྱས་ན་དགའ་ཞེས་སྤྱན་ཧུ་རེ་འཚམ་རྔམ་གྱི་ཚུལ་དུ་གསུང་འོང་ཚེ། སྔར་གྱི་ལུང་བསྟན་རྣམས་
དྲན་ནས་ད་ནི་ལགས་སོ་ཞུ་དགོས་སྙམ་ནས་གཟིམ་ཁྲིའི་དྲུང་དུ་པུས་མོ་བཙུགས་ཏེ་ཁས་
བླངས་བྱས། སྔར་གྱི་གྲུབ་ཆེན་འཇའ་ལུས་པས་དབང་མེད་ཞིག་འོང་གསུངས་པ་དེ་མངོན་
སུམ་ཡིན་པར་ཐག་ཆོད་ནས་ཆེད་དུ་རྡོ་རྗེའི་གསུང་གིས་ལུང་བསྟན་པའི་སྐྲ་ལྕང་ལོར་འཇོག་
པ་དང་། ཉེ་རྒྱུའི་གྲོགས་མོ་སྐྱུ་འཕྲུལ་བཟང་མོ་ཡང་རིང་པོར་མི་ཐོགས་པར་ཌཱ་ཀིའི་སྟོན་མོ་
མངའ་གསོལ་དགོས་ཚུལ་གསུངས་པ། ཐོག་མར་མངོན་རྒྱུར་ཆེར་མེད་ངང་བཀའ་ལྟར་
བགྱིས། སླར་ཡང་སྐུ་གཅར་ཞུས་ནས་དབང་ཁྲིད་གདམས་ངག་གྲངས་མང་བ་དང་། ཁྱད་
པར་བྱང་གཏེར་དབུས་མཆོང་མཛོད་སྨུག་པོ་ལས་བྱུང་བའི་ཀུན་བཟང་དགོངས་པ་ཟང་ཐལ།
ཤར་དུང་མཛོད་དཀར་པོའི་ཆོས་སྡེ་ཀ་དག་རང་བྱུང་རང་ཤར་གཉིས་ཀྱི་གདམས་པ་རིག་

འཛིན་རྒོད་ཀྱི་ལྡེམ་འཕྲུ་ཅན་གྱི་དྲུང་དུ་ཉམས་རྨིས་སྔ་ཕྱི་མང་པོར་དངོས་སུ་གཏད་པའི་ལན་
གྲངས་ཡང་ཡང་ཉེ་བརྒྱུད་ཁྱད་པར་ཅན་ཡིན་ཚུལ་དབུགས་དབྱུང་དང་བཅས་ཆོ་ག་སྒྲུབ་
ཤོམ་ནས་ད་ལྟ་ཆོག་བསྒྲིགས་བགྱིས་ཡོད་པ་འདིའི་ལོ་རྒྱུས་ཙམ་མ་གཏོགས་ཕྱག་སྲོལ་ཇི་
ལྟ་བ་བཞིན་ཚིག་གཅིག་ཆད་ལྷག་མེད་པ་འདི་འཆད་སྤེལ་གྱི་སྒོ་ནས་རབ་ཏུ་གསལ་བར་
གྱིས་ཤིག་ཅེས་ཟོལ་མིན་རང་ངོས་རྡོ་རྗེ་འཆང་དུ་གྱུར་བཞིན་པ་དང་སྔ་ཕྱི་ལན་གྲངས་ཉི་ཤུ་
རྩ་བདུན་བར་ཡང་ཡང་སྐུ་གཅར་ཞུས།
སྐོར་གཅིག་ཞག་བརྒྱད་ལས་མ་བསྡད། དེ་མིན་ཞག་བཞི་བཅུའམ། ཟླ་
རེ་མ་མཐའ། ལན་གཅིག་ཟླ་བ་བརྒྱད་བར་བསྡད་ནས། ཀློང་ཆེན་སྙིང་ཐིག་གཏེར་པོད་
གཉིས་ཀྱི་དབང་ལུང་ཤིན་ཏུ་རྒྱས་པ། མ་མགོན་སྲོག་གཏད་སོགས་རང་གཅིག་པུ་ཁོ་ན་ལ་
བཀའ་དྲིན་དང་། ཡང་གཏེར་མཁའ་འགྲོ་གསང་བ་ཀུན་འདུས། བསྐང་བའི་དབང་གསར་
འབེབས་སྟེང་སྟ་གོན་ཚུལ་མཛད་ནས་དབང་སོ་སོ་དུས་དང་བསྟུན་ཏེ་དབང་ལུང་ཆོས་དྲུག་
ཁྲིད་བཅས་དང༌། རིན་ཆེན་གླིང་པའི་རྫོགས་ཆེན་ཆིག་ཆོད་ཀུན་གྲོལ། ལྷ་བཙུན་དག་སྣང་
རིག་འཛིན་སྲོག་སྒྲུབ་དབང་ལུང་བཅས་ཆེད་གཏད། ཀཿཐོག་པ་ཁ་བ་དཀར་པོ་ནམ་མཁའ་
རྒྱ་མཚོའི་རྫོགས་ཆེན་པྲ་ཁྲིད་རིང་བརྒྱུད་དང་ཉེ་བརྒྱུད་བཅས་མཐའ་རྒྱས། ནཱ་རོ་མཁའ་སྤྱོད་
ཀྱི་དབང་ལུང་ལན་གཉིས། ཚེམ་བུ་པའི་ཐུགས་རྗེ་ཆེན་པོའི་དབང་ལུང་ལན་གསུམ། དག་
སྣང་གྲུབ་ཐོབ་ཐུགས་ཐིག་དབང་ལུང་། ལྟ་སྒོམ་སྤྱོད་པ་ཕྱག་རྫོགས་དབུ་གསུམ་དུ་དྲིལ་ཏེ་
ཟབ་ཁྲིད། རྗེའི་གཏེར་ཁ་རྡོ་རྗེ་བདུད་རྩིའི་སྨིན་གྲོལ་ཡོངས་རྫོགས། གསར་ལུགས་མགོན་
དཀར་རྗེས་གནང་ལན་གསུམ། དགོངས་གཏེར་རྡོར་སེམས་སྙིང་ཐིག །
ཡང་རྗེ་ཉིད་ཀྱི་སྙན་བརྒྱུད་སྐོར་བཀའ་བརྒྱད་སྒེར་བཀའ་སོ་སོའི་དབང་
ལུང་། འཆི་མེད་འཕགས་མའི་སྙིང་ཐིག་དབང་ལུང་། གཞན་ལ་མི་གནང་བའི་གྲུབ་ཐོབ་མི་
ཏྲ་ཛོ་ཀིའི་དག་སྣང་དུ་བསྩལ་བའི་ཚེ་སྒྲུབ་དཀར་དམར་གཉིས་མནོག་ཆོས་ཚུལ་དང་། གཞན་
ཡང་ཀརྨ་བཅོ་ལྔ་པ། ངོར་མཁན་ཞབས། ཀཿཐོག་སི་ཏུ་པ་སོགས་དང་ལྷན་ཅིག་ཏུ་སྒྲུབ་

ཐབས་ཀུན་བཏུས་རྗེས་གནང་དང་ལུང་ཕལ་ཆེར། མཆོག་གླིང་ཐུགས་སྒྲུབ་པར་ཆད་ལམ་
སེལ་བསམ་པ་ལྷུན་གྲུབ་གཉིས་བཀའ་སྲུང་སྲོག་གཏད་བཅས་དབང་ལུང་། ཁྲིད་སྔ་དྲོ་ཙམ་
གནང༌། བྱང་གཏེར་བསམ་པ་ལྷུན་གྲུབ་དབང་ལུང༌། རིག་འཛིན་ཚེ་དབང་ནོར་བུའི་ཕྱག་
སྲོལ་ལྟར་འཇའ་ཚོན་པདྨ་འོད་འབར་ཞི་དྲག་སེང་གསུམ་བསྙེན་ཡིག་བཅས་དབང་ལུང་། རྗེ་
ཉིད་ཀྱི་གཏེར་ཁ་རྩ་གསུམ་སྤྱི་འདུས་དབང་ལུང་། མཆོག་གླིང་སྒྲོལ་མ་མཎྜལ་བཞི་པ་ལྗགས་
བསྒྲིགས་ཅན། ཡང་ཕྱི་སྒྲུབ་བླ་མའི་རྣལ་འབྱོར་ཚོགས་མཆོད་སོགས་ལྗགས་བསྒྲིགས།
སྒྲོལ་མའི་ཟབ་ཏིག་དབང་ལུང་། རྗེའི་དགོངས་གཏེར་ལྷ་མོ་ཙནྡྲ་ལཱིའི་དབང་ལུང་། ཡང་ཚེ་
དབང་ནོར་བུའི་རྡོར་སེམས་ཁ་ཚང་སོགས་བཀའ་དྲིན་དང་སྐུ་དྲིན་གཉིས་ཀས་བསྐྱང་།
ལན་གཅིག་འཇམ་མགོན་ཀོང་སྤྲུལ་རིན་པོ་ཆེ་རྫོང་སར་ན་བཞུགས་སྐབས་
རྡོ་རྗེ་འཆང་གི་ཞལ་ནས་རིན་ཆེན་གཏེར་མཛོད་འདི་གནད་ཆེན་རྙིང་མའི་བསྟན་པའི་བཙས་
ཆེན་པོ་རུ་དམིགས་ཏེ་ཕལ་ཆེར་ཁོང་ནས་འཇམ་མགོན་ལ་དབང་ལུང་ཕུལ་ཞིག་བཀའ་བསྡུ་
མཛད་དགོས་ཚུལ་སོགས་ཐུགས་ཁུར་ཆེ་བཞེས་ཡིན་རུང་། སྔ་མ་སྔ་མ་བླ་ཆེན་རེ་ཟུང་ལས་
དབང་ལུང་ཞུ་འདོད་མེད་པ་ལ་ཐུགས་སྐྱོ་ཚུལ་བཀའ་ཕེབས་པར། ང་རང་གཅིག་པུ་ལས་མི་
འདུག་པས་ཅིས་ཀྱང་སྐལ་བ་ཡོད་ཚེ་ཐོབ་དགོས་སྙམ་ནས། ཕྱིས་ཉིན་སྔ་མོ་འཇམ་མགོན་
མདུན་སྐུ་གཅར་ཞུས།
རྡོ་རྗེ་འཆང་གི་གསུང་ཚུལ་རང་གི་བསམ་ལུགས་སོགས་ཞུས་ཏེ་ད་ཕན་
གཏེར་མཛོད་གསུང་སྐབས་རེ་བྱུང་ཚེ་ཕྲན་ལ་གསུང་ཛར་སོགས་ཐུགས་བརྗེད་མི་ཁུར་བར་
ཞུས་ཚེ། མེ་ཉག་མཁན་ནོར་བུ་བསྟན་འཛིན་དང་། གསེར་པ་བླ་མ་ཨོ་རྒྱན་ལྷུན་གྲུབ་གཉིས་
ཀྱིས་ཀྱང་ནན་ཆེར་ཞུས་འདུག །ཁོང་གཉིས་ལ་གསོལ་ཆས་ཕྲན་བུ་ལས་མེད་པས། ཁྱེད་
ཀྱིས་མཆོད་རྩམ་རྩམ་པ་ཡ་གང་། མཆོད་མར་དེ་མཚུངས། མཆོད་དཔོན་ལ་ཇ་བག་བཞིའི་
འགོ་འཁྲི་ཆས་ཀ་སྤྲོད་དང་། ཐུང་ས་ནས་གསུང་ཛར་བསྐུར་འོང་བས་དེ་དུས་གནང་ཆོག་
གསུངས། ཕན་ཆད་ཙཀླི་དང་དཔེ་ཆ་བླུས་ནས་འཆད་སྤེལ་དགོས་གསུངས་པ་ལགས་སོ་

ཞུས། དེ་ཕྱིན་ཙཀ་ལི་གསེར་འགྲོས་སོགས་སྤུས་ལེགས་པོད་བདུན། དཔེ་ཆ་ཆ་གཉིས་
བསླུས། ཕྱིས་ལོ་ཟླ་བ་གཉིས་པའི་ནང་གསུང་ཛར་ཕེབས་ཏེ། རྫོང་ཤོད་ན་བཞུགས་པའི་
དྲུང་དུ་སླེབས་དུས། དཔལ་ཡུལ་ཀརྨ་ཡང་སྤྲུལ། རྫོགས་ཆེན་རིན་པོ་ཆེ། གླིང་བླ་སྤྲུལ་སྐུ་
སོགས་བླ་མ་ཆེ་ཕྲ་བཅུ་སྐོར། དཔལ་སྤུངས་སི་ཏུ། ངོར་པ་དཔོན་སློབ་བློ་གཏེར་དབང་པོ་
སོགས་བྱོན་ནས་ཞུས་པའི། བཀའ་བརྒྱུད་སྔགས་མཛོད་སྟ་གོན་དང་འཕྲད་དེ། ལྷོ་བྲག་མར་
པས་བསྒྱུར་བའི་རྒྱུད་སྡེ་བཅོ་ལྔ་སོགས་ཀྱི་དབང་ཁྲིད་ལུང་བཅས། དེ་ནས་རིན་ཆེན་གཏེར་
མཛོད་སྟ་གོན་མཛད་དེ། རྒྱུན་ཞུ་བཅོ་ལྔ་ལ་ཟླ་བ་བདུན་བར་དབང་དང་། ལུང་རྫོགས་ཆེན་
མཁན་དཀོན་མཆོག་འོད་ཟེར་གྱིས་མཛད་ནས་བཀའ་དྲིན་གཞལ་བར་དཀའ་བ་ཐོབ།
དེ་སྐབས་རིན་ཆེན་གཏེར་མཛོད་པོད་ལྔ་བཅུ་རྩ་གཉིས་དང༌། དེ་ཕྱིན་ཁ་
སྐོང་བཀའ་རྒྱ་མ་བཅས་ཡོངས་རྫོགས་ཀརྨ་པ་བཅོ་ལྔ་མཁའ་ཁྱབ་རྡོ་རྗེ་ལ་གནང་སྐབས་
དཔལ་སྤུངས་ནས་གསུང་ཤོག་ཕེབས་ཏེ་ཟླ་བ་གསུམ་ཙམ་དབང་དང་། ལུང་མཁན་བཀྲ་
ཤིས་འོད་ཟེར་ནས་གསུངས་སྐབས་ལས་ངན་པོའི་འབམ་གཞི་ཧ་ཅང་འཁྲུགས་ཏེ་ལུས་སོང་
བ་རྣམས། གསེར་པ་ཨོ་རྒྱན་ལྷུན་གྲུབ་མདུན་ནས་དབང་ལུང་ཞིབ་རྒྱས་ཞུས། སྔ་མ་པོད་
ལྔ་བཅུའི་དུས་ཀྱི་ཐོབ་ཚད་ལན་གསུམ་དབང་ལུང་བགྱིས་པའི་བར་ན་གླིང་ལྷ་སྲས་ལ་ཕུལ།
ཀློང་ཆེན་སྙིང་ཐིག་ལྟར་སྔོན་འགྲོ་ཞག་བདུན་དང་སེམས་ཁྲིད་དགོས་གསུངས་ནས་གཅོད་
དེ་དང་བྱུང་གནས་འགྲོ་གསུམ་བསླབ།
དེ་རྒྱབ་ལོ་ཤས་སོང་མཚམས་ཆེད་ཕེབས་ཀྱི་ཟླ་བ་ཆ་ཤས་བཞུགས་
རིང་དབང་ལུང་དགོས་རིགས། དངོས་གཞི་རུ་ཤན་ཡན་ཆད་ཕུལ། སླར་ཕེབས་ནས་ལོ་
གཅིག་ཙམ་བཞུགས་དུས་རུ་ཤན་སོགས་རྫོགས་ཆེན་ཐུགས་ཁམས་དང་བསྟུན་པ་ཕུལ། ཡང་
དེ་རྒྱབ་རྒྱལ་བཙུན་གཉིས་ཀ་ཕེབས་ནས་སྐུ་རྐྱེན་སེལ་བྱེད་ཚེ་དབང་བརྒྱ། ཕྱག་རྡོར་ཕུར་
པ་སོགས་ཐུགས་བཞེད་རྒྱས་པར་བསྐང༌།
བར་སྐབས་སྡེ་དགེ་གཉེར་ཆེན་པདྨ་ལེགས་གྲུབ་ནས་ཁྲོ་ཐར་སྤྱིའི་བླ་

དཔོན་དུ་འདུག་དགོས་ཚུལ་དང༌། ཁྱད་པར་ཁོང་གི་ཕྱག་བཏབ་མཆོད་རྟེན་དགོན་པའི་
གཡས་གཡོན་གང་རུང་ནས་རྙིང་དགོན་གསར་བཏབ་བྱེད་ནས་དགོན་ཕན་ཚུན་གཉིས་ཀྱི་
གཉེར་ཁུར་དགོས་ཚུལ་སྔ་ཕྱི་ལན་གསུམ་བར་གསུངས་སྐབས་གནང་བ་ཞུ་རྟེན་དར། ཝ་
ལྤགས། རྟ་ཕོ་བཟང་ལྡན་ཞིག་བཞག་སྟེ་ཞུས་ཚེ། ཁྱོད་རང་བླ་མ་སྐྱོན་མེད་ཅིག་འདུག་མ་
གཏོགས་གཞན་ཞིག་ཡིན་ཚེ་སྒྱུ་ལུས་ལ་ཉེས་ཆད་བཏང་རྒྱུ་ལས་མེད་ཀྱང་། སྡེ་དགེའི་མངའ་
འོག་ངེད་རྒྱལ་བློན་ནས་དགོན་གནས་ཉམས་གསོས་དང་གསར་འདེབས་སྐབས་ཡིན་པ
རི་ཤལ་སུམ་མདོ་ཡན་ཆད། སྔར་གྱི་རྡོ་དགོན་རྙིང་པ་ཞིག་རལ་མན་ཆད་ས་གནས་གར་
བབས། བླ་རབས་གོང་མའི་རང་གི་གྲྭ་ཞབས་རྣམས་མགོ་བསྡུ་དང་ངེད་གྲྭ་བཅས་དགོན་པ་
གསར་བཏབ་བྱེད་ནས་སང་ཕོད་ཚུན་ཆད་གྲུབ་དགོས་ཚུལ་གསུངས་དུས་གྲྭ་ཁང་སོགས་
བང་བའམ་གྱང་ཁང་རྩེགས་རེས་ཆོག་པ་ཞུས་ཚེ། ཁྲལ་སྤྲད་མིན་པ་གྱིས་དང་ཆོག་གསུངས་
པས། རང་ས་མཐའ་འདུག་ཟེར་བ་ནས་དགོན་པ་གསར་ལས་ཤིང་ཆ་བཅད་སྐབས་སོགས་
ཆགས་སྡང་གི་ལས་ཁོ་ན་ལས་མི་འདུག་ཀྱང་མི་བྱ་ཀ་མེད་ལྟ་བུར་གྱུར།
ནུབ་གཅིག་སི་ཏུ་རྡོ་རྗེ་འཆང་གི་བང་མི་ཡིན་ཟེར་བའི་རྟ་བྲ་བོ་ཞོན་པའི་
བན་མ་ཧོར་ཆས་ཅན་མདའ་གཞུ་བཏགས་པ་ཞིག་གིས་རྡོ་རྗེ་འཆང་གི་ཕྱག་བྲིས་ཡིན་ཟེར་
ནས་ཤོག་ཛར་ཞིག་སྤྲད་བྱུང་བ། ཞལ་ཕྱེས་ནས་བལྟས་པས་རྡོ་རྗེ་ཕུར་བུ་ཞིག་འཕྲེད་དུ་ཡོད་
པའི་ཕྱག་ཐམ་རྟགས་དབུ་ན་ཡོད་པ་ཞིག་ལ།
ཆོས་བརྒྱད་ཀྱི་དགོན་ཧྲུལ་དེ་སྐྱུར་ལ་ཐོངས། །ཆོས་ཉིད་ཀྱི་བདེན་པ་
མངོན་དུ་འགྱུར། །གསུངས་པ་ཞིག་འདུག །ཕྱིས་ཉིན་ཡིད་སྐྱོ་བ་དང་བཅས་འདུག་རུང་བ
དག་པོའི་བཀའ་གནང་གཉན་པས་ཅི་བྱ་གཏོལ་མ་མཆིས། དེ་ནས་ཡང་ནུབ་ཁ་ཤས་སོང་
འཕྲོ་གར་ཕེབས་མ་ངེས་པའི་སྐུ་དངོས་ཕེབས་ནས་ཐུགས་ཤིན་ཏུ་ཁྲོ་ཚུལ་ལྟ་བུར་ཆོས་བརྒྱད་
ཀྱི་གཞི། འཁོར་བའི་འཆིང་ཐག་འདི་མྱུར་དུ་ཐོང་གསུངས་བཀའ་བཀྱོན་ཚུལ་མཛད་པ་དེ་
འཕྲལ་སད་འོང་དུས། འཇིགས་སྐྲག་སྔངས་གསུམ་དང་བཅས་བྱུང་བས་ད་ནི་སྲོག་ལ་བབ་

ཀྱང་དགོན་ཧྲུལ་བཏང་སྙམ་ནས་ཉེ་འཁོར་བ་རྣམས་ལ། ང་ལ་ཚེ་གེགས་གློ་བུར་དུ་འདུག
ཚུལ་རྫུན་ལབ་སྟེ། རྙིང་རྒྱུད་དང་སྙིང་ཐིག་སོགས་ཡི་གེ་རྒྱབ་གཉིས་གྲོ་ཆས་སྐོར་ཕྲན་བུ་
བཅས་རྫ་ཤར་ཤུག་ཡག་མའི་ཉེ་ཆར་ཞག་དྲུག་བདུན་བསྡད་ནས་རིམ་པར་ཚུགས་ཐུང་ལྟ་
བུས་འབར་ཆུང་ས་གནས་པ་ཅོ་ཁོག་སོགས་ཡར་མར་གང་བདེར་ཟླ་རེ་ཞག་བཅུ་མ་མཐའ་
བྱས་ཏེ་ངེས་མེད་ལྟ་བུར་སྡོད་སྐབས།
ཨ་འཛི་འབྲུག་ཤུལ་ཤོག་ནས་སེར་སྐྱ་རྒན་རྒོན་མང་པོ་བྱུང་ནས། ཁྱེད་
རང་བྱ་བཏང་ལྟ་བུའི་ས་མཐར་བྱོན་ཆེས་རེད་པས་ཁོང་རྣམས་སྐྱབས་མེད་མགོན་བྲལ་ཤུལ་
བཞག་འགྲོ་ཐབས་མེད་ཟེར། སྙིང་ནས་ངུ་བ་དང་འདི་ཕྱི་ཚད་བཙུགས་སོགས་བྱས་ནས་
སྟོན་རྒྱབ་བར་གར་ཡང་མི་འགྲོ་བའི་ཁས་ལེན་བྱ་དགོས་བྱུང༌། དེ་ནས་ཟླ་བ་གཅིག་ཙམ་
མཚམས་རྡོ་རྗེ་འཆང་མཁྱེན་བརྩེའི་དབང་པོས་ཤོག་སྲབ་ཁ་བརྒྱ་ཙམ་དང་མཉམ་དུ་ཕྱག་
བྲིས་ངོ་མ་ཧོར་ཟླ་དགུ་པ་ཚུན་སྐུ་མདུན་འཁྱུག་ཙམ་འོང་དགོས་ཚུལ་གསུངས་འདུག་པས།
སྐུ་གཅར་ཞུས་ཐོག་ལོ་རྒྱུས་རྣམས་ཞིབ་རྒྱས་དང་། ཁྱད་པར་ལྷོ་བྲག་ཕྱོགས་སོགས་དབུས་
ཕྱོགས་ངེས་མེད་དུ་སོང་ན་འདི་ཕྱི་ཀུན་ལ་གནད་ཆེ་ཚུལ་ཞིབ་རྒྱས་ཞུས་ཚེ། ཞག་གསུམ་
ཉིན་ཚེ་དབང་ཚར་གསུམ་གནང་ནས་ལོ་གསུམ་བར་གར་ཡང་མ་འགྲོ། དགོན་ཧྲུལ་བསྐྱུར་
བ་ལ་ཐུགས་དགྱེས་ཚུལ་དང་འབྲོག་པའི་ཆོས་ར་ལྟ་བུ་གྱིས་གསུངས་པས་དང་ལེན་དགོས་
པར་གྱུར།
དེ་ལྟར་ཁྲྀ་སྨད་ས་གནས་ལ་གར་བདེ་སྔར་ལྟར་ཟླ་བ་གཉིས་གསུམ་ཙམ་
ལ་ཉུང་མཐའ་བྱས་ནས་བསྡད་དུས་རྣམ་གཡེང་དང༌། འཁྲུལ་བ་ཆེར་མེད་པས་སོས་དལ་
སྐྱིད་པོ་བྱུང༌། ལོ་གཉིས་སོང་མཚམས་ཁུ་བོ་བཀའ་དྲིན་ཅན་བསོད་ནམས་རྒྱ་མཚོ་དགུང་ལོ་
མཐོ་བ་དང༌། བསྙུན་ཁམས་ཐེབས་ནས་ཐག་རིང་འགྲོ་རྒྱུ་རྣམས་རིམ་གྱིས་ལྷག་སོང་ཡང་
བླ་མའི་བཀའ་ཡིན་སྙམ་པས་འགྱོད་པ་གང་ཡང་མ་བྱུང་། དེ་སྐབས་ཞིག་རང་གནས་སུ་སྦྲ་
ཆུང་ནང་འབྲོག་སྒར་ལྟ་བུར་འདུག་སྐབས་ཚེས་བཅུ་གསུམ་ནུབ་གཅིག་གི་རྨི་ལམ་དུ་མཁའ་

འགྲོའི་ཚོགས་གྲལ་དུ་ཕྱིན་པས། དེ་རྣམས་ཀྱིས་གར་དབྱངས་སོགས་མིག་འཕྲུལ་ལྟ་བུའི་
བརྗོད་མི་ཤེས་པ་མཐོང་ཡང་། ལྷག་མའི་རོལ་མོ་སིལ་སྙན་དཀྲོལ་ལུགས་འདི་དང་། མཁར་
འགྲོ་གཉིས་ཀྱིས་ཚོགས་ཀྱི་ཆེ་བ་ལྟ་བུའི་གླུ་དྲི་ཟའི་བུ་མོའི་རྒྱུད་མངས་ཟེར་དཔེ་ལྟར་ཐོས་
ཀྱང་དེའི་རྐྱེན་ལྟ་བུས་ལས་མཁའ་འགྲོས་སྨྲས་པའི་གླུ་ཚིག་མིན་རུང་ད་ལྟའི་ཚོགས་གླུ་འདི་
ཙམ་བྱུང༌། ཚོགས་རྫས་དངོས་སུ་རང་གིས་ཟ་ཆོག་པ་ལས་སྦྱིན་མི་སུ་མི་འདུག །མི་ཤ་དང་
མི་རོ་ཞིག་འདུག་པ་དང་ཁྱི་ནག་པོ་ཆེན་པོ་ཞིག་གི་རོ་དེའི་ཤ་དང༌། ཚོགས་ཆང་སྣོད་གཅིག་
ན་འདུག་པ་ལག་པ་གཉིས་ནས་བཅུས་ཏེ་འཐུང་བ་སོགས་བྱུང་ཏེ་ཧ་ལམ་ལྷག་མ་ཡན་ཆད་
རྫོགས་ཟིན་དུས་སད་བྱུང་བས་ཡིད་ཡུལ་བཀྲ་ལམ་ཙམ་ལས་མེད་པ་གཞིར་བཅས། དེ་
སྐོར་རྡོ་རྗེ་གཡུ་སྒྲོན་མ་ཡིན་ཟེར་བའི་ནམ་ཡང་པི་ཝཾ་ཞིག་བསྒྲེངས་ནས། པི་ཝཾ་སྒྲ་སྐད་དང་
བསྒྲགས་ནས་རེས་འགའ་ངོ་སྤྲད་ལྟ་བུ། རེས་འགའ་གཞན་ལ་བསྟོད་པ་དང་། ཁོ་བོ་ལའང་
སྐྱེ་བ་མང་པོའི་སྔ་རོལ་གྱི་གྲུབ་ཐོབ་འདི་འདྲ་ཞིག་ཡིན་ཞེས་བསྟོད་པ་མང་པོ་སོགས་དང༌།
དེ་སྐབས་དེ་འདྲའི་མི་ཡང་མ་ཡིན་པའི་སེམས་ཅན་མང་པོ་སྲོད་འཁོར་ཕན་
ཆད་ཉམས་སུ་དུ་མ་སྣང་བའི་ནང་ན། མི་ཡན་ལག་ཅི་འདྲ་ཡིན་མ་ངེས་ཀྱང༌། སྣ་རིང་པོ་ཡ་
མཆུ་ས་ལ་ཐུག་འདུག་པ། མིག་དང་རྣ་བ་ཡང་འདི་ཞེས་མ་ངེས་པ་ཞིག་གིས། ཁོ་རང་གི་ཁ་
ནང་ནས་བརྗོད་པ་ཡང་མ་ཡིན་པར། ཁོང་འདྲེ་སྲིན་མི་མ་ཡིན་མཐུ་ཆེ་ཚུལ། དཔུང་མང་
ཚུལ། མིའི་ཤ་ཁྲག་ཟ་མི་ཡིན་ཚུལ་སོགས། རྔམ་རྔམ་རྫིག་རྫིག་མང་པོ་བཤད་འདུག་ཀྱང་།
སླར་འདྲེ་སྲིན་ལ་སྙིང་རྗེ་ཤུགས་འབྱུང་གིས་གོང་འཕེལ་གྱུར་པ་མ་གཏོགས་བག་སྐྲག་སོགས་
གང་ཡང་མི་འདུག །
དེ་སྐབས་ལོ་ཤས་གཅིག་གཉིས་ལ། ཡེ་ཤེས་མཁའ་འགྲོ་འཇིག་རྟེན་ལ་
མི་རྒྱུ་མོད་ཀྱང་མཁའ་འགྲོ་མང་པོ་དང་ཁྱད་པར་སྔགས་སྲུང་མ་གཙོས་པའི་ཁྲེགས་ཆོད་ལ་
བཟླ་སྐོར་གསུམ་རིག་དང་མ་རིག་གི་ས་མཚམས་དབྱེ་དགོས་ཚུལ་སོགས་དངོས་ཉམས་
ལ་བྱུང་། ལྷ་ཆོས་སྲུང་ཡིན་ཟེར་བ་དང་། མི་མ་ཡིན་གྱི་སྡེ་ཚོགས་མང་པོ་ལ་གླུ་ཤགས་དངོས་

སུ་བྱས་པ་སོགས་ཡིད་ཡུལ་ན་མ་བརྗེད་པ་རྣམས་ཡི་གེར་བྲིས་པ་དང་། དུས་ཀྱི་བདེ་སྡུག་
སོགས་ལུང་བསྟན་ལྟ་བུ་ཤིན་ཏུ་མང་པོ་ཡོང་ཀྱང་ཐམས་ཅད་མེ་ལ་བསྲེགས་བཏང་། རིག་
འཛིན་བརྒྱུད་པ་དུ་མ་སོགས་ཉམས་རྨི་ངེས་མ་ངེས་མང་པོ་ལ་ཞལ་མཇལ་གསུང་ཐོས་ཙམ་
དང་། སོ་སོའི་གདམས་ངག་དང་མིང་གི་ཅོད་པན་གནང་བ་ཡང་མང་དུ་སྐབས་འགར་བྱུང༌།
ཡང་སྐབས་ཞིག་ཁྲེགས་ཆོད་ཁོ་ན་གཟབ་ཁུལ་སྐབས། རང་སའི་སྒྲིབ་
པ་རྔམས་པོ་ཆེ་ཞེས་ཤོར་ས་བཞིའི་འཕྲང་ལ་སོགས་ཀྱི་ཉམས་བདེ་སྡུག་དུ་མའི་སྐབས། ཚེས་
བཅོ་ལྔ་ཞིག་གི་ནུབ་ཀུན་མཁྱེན་ཆེན་པོ་འཇིགས་བྲལ་གླིང་པ་དངོས་མཇལ་ལྟ་བུའི་འཁྱུག་
ཙམ་སྐུ་ཆས་སོགས་གསལ་པོ་མ་བྱུང་ཡང་བཞད་གད་ཆེན་པོ་མཛད་པའི་རྐྱེན་གྱིས་གཉིད་
སད་པ་ལྟར་རེ་དོགས་ལས་གྲོལ་བའི་བཀའ་དྲིན་ཐོབ། གཞན་ཁམས་དབུས་རྒྱ་བོད་ས་
མཚམས་ཡན་ཆད་ནས་གཏེར་ཁ་ཧ་ཅང་མང་པོ་ཡོད་ཚུལ་དངོས་སུ་ཤོག་སེར་དང༌། རྨི་ཉམས་
སོགས་དུ་མ་བྱུང་ཡང༌། མ་འོངས་པ་ན་ལས་འཕྲོ་ཅན་དང་འཕྲད་པའི་སྨོན་ལམ་ཡང་ཡང་
བཏབ་ཅིང་བཏང་སྙོམས་སུ་བཞག །
དགོངས་གཏེར་ངེས་པར་ཡིན་ཀྱང་ལས་སྨོན་གང་ཡིན་མི་ཤེས་པའི་
སེམས་བྱུང་འཁྲུག་པའི་ཚིག་ལྟ་བུས་ཉབ་ཉོབ་མང་པོ་ཅན་ཕྱོགས་ཙམ་ཕྱོགས་ཙམ་རེ་ཕབ་
པ་ཡི་གེར་ཡང་ཡ་ཟུང་དང༌། སྔོན་རྡོ་རྗེ་འཆང་པདྨ་འོད་གསལ་མདོ་སྔགས་གླིང་པས་ལུང་
བསྟན་པ་ཕྱག་རྡོར་གཏུམ་པོའི་སྐུ་གསུང་ཐུགས་རྟེན་དུང་རལ་གནས་ནང་ན་ཡོད་ཚུལ་འདོན་
དགོས་ཞེས་གསུངས་རུང་། དེ་ཡང་བཏང་སྙོམས་སུ་བཞག་ཀྱང་། གཏེར་སྟོན་འཇིགས་མེད་
ཟེར་བ་ཉིད་ཀྱི་ལག་ཏུ་ཤོག་སེར་དང༌། ཕྱག་རྡོར་རིལ་བུ་བཅུ་ཕྲག་བཞི་ཙམ་ལས་འཕྲོ་ལྟ་
བུའི་རྙེད་པ་བདག་ལ་སྤྲད་བྱུང་། དེ་བས་སྐུ་དང་ཐུགས་ཡོན་ཏན་ཕྲིན་ལས་ཀྱི་རྟེན་བཅས་གང་
ཡང་མ་འབྱོར་ཀྱང་ཤོག་སེར་ལྟར་ཕྱག་རྡོར་གྲོང་ཆོག་ཁྱེར་བདེ་ལྟ་བུ་ཕབ། དེ་བས་བསྟན་
འགྲོ་ལ་ཕན་བྱེད་བློས་དོར་བ་མིན་རུང་། བཟང་ངན་འཁོར་འདས་ཐམས་ཅད་སྣང་བ་ཙམ་
ཡིན་པར་ཐག་ཆོད་དུས་སྣང་བའི་རྫུན་ཕུགས་རྡིབ་པ་ཞེས་མིང་བཏགས་ཀྱང་ལོས་ཆོག །

འོད་གསལ་རྫོགས་པ་ཆེན་པོ་ལ་གོ་བ་ཟུར་ཙམ་རང་རྒྱུད་ལ་འབྱོར་པས་
ཅི་བཞིན་ཉམས་སུ་མྱོང་ཞིང་སྐལ་བཟང་ལས་ལྡན་རེ་དང་འཕྲད་དུས་བྱུང་ཚེ་འདི་ཉིད་རབ་
ཏུ་སྣང་ཞིང་རྒྱས་པའི་འདུན་མ་ཕྱོགས་ལྷུང་མེད་པ་ཡོད་གཤིས་གཞན་ལུགས་གཉིས་ཀྱི་བྱ་
བྱེད་ཐམས་ཅད་གང་བྱུང་དེས་ཆོག་གི་འདུན་པ་ཁོ་ན་ལ་གཏད་པ་ལགས། ད་དུང་རྫོགས་
ཆེན་སྐོར་གསང་བའི་རྣམ་ཐར་བྲི་དགོས་ཚུལ་རང་སློབ་དམ་པ་ཚེ་སྤྲུལ་འཇིགས་མེད་ཆོས་
ཀྱི་བློ་གྲོས་ནས་བསྐུལ་འདུག་ཀྱང་གང་ཟག་སོ་སོའི་དབང་པོ་དང་སྐལ་བར་བསྟུན་ཏེ་སྙན་
ནས་སྙན་དུ་བརྒྱུད་པ་མ་གཏོགས་རང་གི་རྟོགས་ཚུལ་གཞན་ལ་འདི་ལྟར་གྱིས་ཞེས་པ་རྟོགས་
པའི་དོ་ཧ་གསང་བའི་ཞལ་གདམས་ཐར་ཐོར་དང་ཁྱད་པར་གྱི་ཁྲིད་རང་གི་མྱོང་བ་གཞུང་
གཞན་རྣམས་ཀྱི་གསུངས་ཇི་ལྟ་བ་བཞིན་བྲིས་པ་དེ་ལ་གཟིགས་པས་ཆོག་པ་ལས་རང་ངོས་
ནས་གྲུབ་པ་ཐོབ་ཚུལ་མཆོག་ཐུན་མོང་གི་དངོས་གྲུབ་བརྙེས་ཚུལ་འདི་ལྟར་ཞེས་མེད་ངེས་
པ་རྫུན་ཚིག་མི་ལབ་པ་དམ་བཅས་པ་ཡིན་པས་དགོངས་འཚོམས་མེད་པར་ཞུས།
སྔར་དཔལ་སྤྲུལ་འཇིགས་མེད་ཆོས་ཀྱི་དབང་པོས་གསུངས་པའི་ཀུན་
བཟང་བླ་མའི་ཞལ་ལུང་སོགས་མཇལ། ཡོངས་གྲགས་ཀྱི་མཁས་གྲུབ་ཆེན་པོ་ཡིན་ཚུལ་ཐོས་
རུང་། ཁོ་བོ་དྲེད་པ་ཡིན་གཤིས་དད་པ་ལོག་ལྟ་གཉིས་ཀ་མེད་པས་བཏང་སྙོམས་ཐོག །ལན་
གཅིག་ཐེག་ཆེན་མདོ་སྡེ་མཐོང་བའི་ཕན་ཡོན། གསུང་ཡེ་གྲོལ་རྫོགས་པ་ཆེན་པོ་ལ་བསྔགས་
པའི་མན་ངག་སྙིང་གི་རྒྱ་ཅན་སོགས་མཇལ་བའི་རྐྱེན་གྱིས་མི་བཟོད་པའི་དད་པ་སྐྱེས་ཏེ། རྫ་
རྒྱུད་དྲེལ་དཀར་ཕུག་ན་བཞུགས་སྐབས་ཆོས་འབྲེལ་ཨི་ཐོབ་ཀྱིདད་པས་སྐུ་རྩར་གཅར་བས།
དངོས་སུ་རྟེན་འབྲེལ་མཚན་མ་བཟང་པོ་དང་བཅས། སྔ་མ་ཁོང་གི་མ་ཡུམ་མ་གཤེགས་
གོང་གསོན་དབང་དང༌། གཤེགས་དུས་འཕོ་འདེབས་ཁོ་བོ་ཡིན་གཤིས་ཀྱི་ཐུགས་བརྩེ་བ་
ཆེན་པོས་རྗེས་སུ་བཟུང་ནས་ཆགས་མེད་བདེ་སྨོན། སྐྱོབས་པའི་བདེ་སྨོན། དགེ་ཕྱོགས་
ཕུལ་བྱུང་མ། ཀུན་མཁྱེན་འཇིགས་མེད་གླིང་པའི་རྡུལ་བྲལ་མ་སོགས་ཁྲིད་ཞིབ་རྒྱས་དང༌།
ཀློང་ཆེན་སྙིང་ཐིག་ཐུན་མོང་སྔོན་འགྲོ་མདོར་བསྡུས། ཁྲིད་ཡིག་ཡེ་ཤེས་བླ་མ་རུ་ཤན་ཕྱེ་

7
ལུགས་ནས་བརྩམས་ཁྲེགས་ཐོད་གཉིས། བར་དོའི་གདམས་པ་དང་བཅས་པའི་ཁྲིད་ཡོངས་
རྫོགས། རིག་འཛིན་བརྒྱད་ཀྱི་འཁྲུལ་འཁོར། དམ་པ་ཉིད་དང་ང་རང་གི་ཤ་ཉེ་ཆུང་བ་སྨིན་
གྲོལ་གཉིས་ཀྱིས་ཇི་ལྟ་བ་བཞིན་འཁྲུལ་འཁོར་མཛད། ང་རང་ལ་ཁྱེད་ཀྱིས་ལེགས་པར་ལྟོས་
དང་ཐུགས་སུ་ཆུད་པ་ལ་དེས་བཟང་གསུངས་ནས། ཟླ་བ་གཅིག་ཁ་ཡར་ཙམ་བར་གནང༌།
ངོ་མཚར་བའི་སྣང་བ་འགྱུར་ངེས་མང་དུ་བྱུང་། དེ་རྒྱབ་སྨོན་ལམ་ཀུན་གྱི་མཐར་ཐུག །སོ་སྐྱེ་
ནས་རྣམ་མཁྱེན་བར་རྫོགས་སྨིན་སྦྱངས་པ་བཟང་པོ་སྤྱོད་པ་ལས་གཞན་མི་འདུག་སྙམ་སྟེ།
སླར་ལོ་ཤས་མཚམས་ཡང་དུ་སྐུ་དྲུང་གཅར་ནས་བཀའ་དྲིན་ཞུས་ཚེ། སྨོན་ལམ་འགྲུབ་པའི་
རྒྱུ་ཡན་ལག་བདུན་པ་དངོས་དང་ཡིད་ཀྱིས་བྱེད་ཚུལ་སོགས་ནས་སྨོན་ལམ་གཞུང་། མདོར་
བསྡུས་རྒྱས་བཤད་ཐམས་ཅད་ངེས་པའི་དོན་ལ་རྟོན་པ་ཁོ་ནའི་སྒོ་ནས་ཞག་བཅོ་ལྔའི་བར་
བརྩེ་བ་ཆེན་པོས་རྗེས་སུ་བཟུང་། བྱང་ཆུབ་སེམས་དཔའི་རྫོགས་སྨིན་སྦྱངས་གསུམ་ཧ་ལམ་
ཁོང་དུ་ཆུད་པའི་བཀའ་དྲིན་ཐོབ། ཕན་ཆད་བཟང་སྤྱོད་བདེ་སྨོན་གཉིས་དང་། ཀློང་ཆེན་སྙིང་
ཐིག་སྔོན་འགྲོ་གཞན་རྒྱུད་སྨིན་ངེས་རེ་མ་འཆུག་གསུངས་པའི་བཀའ་སྩལ་ཀྱང་གནང་།
དེ་རྒྱབ་ལོ་གཉིས་མཚམས་ཀཿཐོག་དྲུང་ནམ་མཁའ་རྒྱ་མཚོའི་སློབ་མ་རྗ་
ཆུ་རྒྱུད། ཐུགས་སྲས་ལུང་བསྟན་བུ་གསུམ་གྱི་ནང་ནས་གཏུག་རྒྱ་པདྨ་ཆོས་དབྱིངས་སམ།
པདྨ་བཤེས་གཉེན། དེའི་དབོན་པདྨ་ལོངས་སྤྱོད། དེའི་དབོན་གཏུག་རྒྱ་འཇིགས་མེད་ཐབས་
མཁས་ཞེས་སྐུ་ཚེ་སྒྲུབ་པ་ལ་གཞོལ་བའི་གྲུབ་ཐོབ་ཆེན་པོ་དེ་ཉིད་ཀྱི་དྲུང་དུ། གཅོད་ཀྱི་དབང་
ལུང་ཆེད་བཀལ་ཞུ་འདུན་གྱིས་སོང་ནས་དྲུང་དུ་སླེབས་འཕྲལ། ཕར་ལ་ལྕེ་བཙུན་སྙིང་ཐིག་
གི་གཙོས་དབང་ལུང་ཁ་ཤས་ཕུལ། ཁོང་གིས་ཚུར་ལ་ཀུན་དགའ་འབུམ་པའི་ལུགས་ལྟར་
གཅོད་དབང་རྒྱས་པ། ཆགས་མེད་ནམ་མཁའ་སྒོ་འབྱེད་གཉིས་སྔོན་དུ་འགྲོ་བས་འཁྲུལ་
ཞིག་དབང་དྲག་རྒྱ་མཚོའི་ཕུང་པོ་གཟན་བསྐྱུར་གྱི་ངག་འདོན་རིགས་དྲུག་སེམས་ཅན་མ་
ལྟར་ཁྲིད་ཞག་ལྔ་བར། ཉི་གྲགས་གཏེར་བྱོན་ཐུགས་ཆེན་མ་རིག་མུན་སེལ་དང་སྦྲགས།
གཏེར་ཆེན་རྡོ་རྗེ་གླིང་པའི་སངས་རྒྱས་སྟོང་དབང་འདིར་རྒྱུན་ཤིན་ཏུ་དཀོན་གསུངས་ནས་

བཀའ་དྲིན་གནང༌། སྔར་ལོ་བཅུ་གཉིས་དུས་ཀཿཐོག་འགྲོ་སྐབས་ཉག་བླ་པདྨ་ཀུན་བཟང་
དྲུང་ནས་གཅོད་གཞུང་ཀུན་དགའ་འབུམ་པ་ཁྲིད་ལུང་། ཀློང་གསལ་གཏེར་བྱོན་གཅོད་ཀྱི་
ཁྲིད་རྒྱས་པ་བཅས་ཐོབ་ནས་རྒྱུན་དུ་ལུས་སྤྱིན་སོགས་ཉམས་ལེན་བྱེད་ལོ་བྱས། གཏུག་རྒྱས་
བཀའ་དྲིན་ཐོབ་ཕྱིན་གཞན་ལ་གཅོད་ཁྲིད་དང་། གཉན་སར་མངག་རྒྱུ་སོགས་ཅི་ནུས་བགྱིས།
ཡང་སྐབས་ཤིག་གསལ་སྣང་དང་རྨི་ལམ་ལ་སྔོན་གྱི་ལས་འབྲེལ་ཆེ་བའི་
གྲོགས་མོ་ཞིག་གླིང་བར་པའི་སྡེ་འོག་ན་ཡོད་ཚུལ་ལན་གྲངས་བྱུང་། དེ་ནས་ལེགས་དགོན་
ཁྱུང་པོ་སྤྲུལ་སྐུ་ཆོས་གསན་ཞོར་ཁྲོ་ཁོག་གདུལ་བྱ་ཕེབས་སྐབས། ས་ཆའི་ཆགས་ཚུལ་དྲིས་
ཚེ་ངོས་གླིང་ཚང་ཚོང་དཔོན་བུ་འདོས་ཚང་གི་ཁ་ར་བ་ཡིན་ངེས་གསུངས། དེ་ཚང་ལ་བུ་མོ་
ལོ་སྙིང་ཤིང་གི་བྱི་གླང་གཉིས་གང་ཡིན་ནུ་ཕྲག་ན་སྨེ་བའི་རྟགས་ཅན་ཡོད་པ་ཞིག་འདུག་པས་
དེའི་སྐུ་གོས་རུམ་ཙམ་རྟེན་འབྲེལ་བསྐུར་རོགས་ཞུས་ཀྱང་བཏང་སྙོམས་སུ་ལུས། སླར་གླིང་
རྒྱལ་དགུང་གྲངས་བཅུ་གསུམ་སྟེང་སྐུ་གེགས་ཡོད་ཚུལ་དང༌། མཁྱེན་བརྩེ་རྡོ་རྗེ་འཆང་གིས་
ཐུགས་གཙིགས་ཆེ་བའི་སྟབས་ཀྱིས་གསར་རྙིང་བཀའ་གཏེར་མི་འདྲ་བ་སོ་སོའི་ཚེ་དབང་
སྟོང་ཕྲག་ཕུལ་དགོས་པས་དེར་ཁོ་བོ་མ་སོང་ཐབས་མེད་ཀྱི་བཀའ་དང་བསུ་བ་ཕྱོགས་གཅིག་
ཕེབས་ནས། ཞབས་རིམ་ཞུས་འཕྲལ་ལམ་བར་གདན་འདྲེན་མང་ཞིང་དེར་ཕྱོགས་ལྷ་འབྲུམ་
ཡོད་པས་ཁོ་བོའང་ན་ནས་ནད་ཁམས་ཡར་བདེ་སྐབས།
ཚོང་དཔོན་བུ་མོ་བཀྲ་ལྷས་ཞོ་ཟོ་ཆེན་གང་། མར་ལོག་དངུལ་གྭབ་གསར་
པ་སྤུས་གཙང་ཁྱེར་ནས་ལེགས་དགོན་དུ་སྐྱབས་སྡོམ་ཞུ་སར་བྱུང་བས། སྐྱབས་སྡོམ་བྱིན།
སྐྲ་ཕུད་གའུ་ནང་བཅུག་གནས་ལེགས་ལམ་དུ་གྱུར་པ་ཡིན་ཀྱང༌། ཕྱིས་འཇམ་མགོན་ཀོང་
སྤྲུལ་རྡོ་རྗེ་འཆང་ནས་རྒྱུན་འདུག་གྲོགས་མོར་མ་བསུས་ཐབས་མེད་བཀའ་ནན་ཆེ་བས་ཡིག་
བརྒྱུད་ཙམ་བགྱིས་པས་མ་རྒན་བོ་ལྷ་ནས་གོས་དང་རྐེ་ཆ་སོགས་བཅས་འདིར་བསྐྱལ་ཞིང་
ཇི་སྲིད་བར་མགོ་འབུལ་ལུས་འབུལ་ཡིན་རྒྱུ་སོགས་ཀྱིས་གཏན་འདུག་རེད་སོང་མ་གཏོགས་
སྔགས་ལ་ལག་ཕྱིས་ཟེར་དཔེ་འཁོར་ངན་ཁྱིམ་ཐབས་ལ་དགའ་བའི་བྱ་བ་མིན་ངེས་ཡིན་

ནོ། །ལོ་སྔ་ཕྱི་སེམས་ལ་མ་ངེས་པའི། སྨྱོ་ཤུལ་བླ་མ་ལུང་རྟོགས་བསྟན་པའི་ཉི་མས་མཁན་
པད་རྡོར་མདུན་ནས་གསན་པའི་ངལ་གསོ་སྐོར་གསུམ་ཀུན་མཁྱེན་མཛོད་བདུན། སྙིང་ཐིག་
ཡ་བཞིའི་ལུང་བཅས་དང་། སྤྱོད་འཇུག་རྒྱས་གསུངས་ལན་གཉིས། དོགས་སེལ་རྒྱུགས་
སྤྲད་སོགས་ཞུས་པའི་བཀའ་དྲིན་ཐོབ། ཡང་མཁས་གྲུབ་དབང་པོ་མི་ཕམ་འཇམ་དཔལ་
དགྱེས་པའི་རྡོ་རྗེའི་དྲུང་ནས་ས་ར་ཧའི་སྙིང་པོའི་དོ་ཧའི་ཁྲིད་འགྲེལ། བདེ་གཤེགས་སྙིང་
པོའི་སྟོང་ཐུན། མདོ་སྡུད་འགྲེལ་པ། ངེས་ཤེས་སྒྲོན་མེ། གསོལ་འདེབས་མཚོ་དབུས་གེ་
སར་མའི་གསུང་བཤད་རྒྱས་པ་སོགས་བཀའ་དྲིན་ཆེར་ཐོབ། རྫོགས་ཆེན་མཁན་རྡོ་རྗེ་འཆང་
པདྨ་རྡོ་རྗེའི་མདུན་ཆེད་བཀར་གྱིས་བླ་མ་ཡང་ཏིག་དབང་དང་སྦྲགས་ཏེ་སྨིན་ཁྲིད་ལྟ་བུའི་
བརྩེ་བ་ཆེན་པོའི་བཀའ་དྲིན་ཐོབ། ཉེ་རྒྱུའི་སྤྱོད་པ་ལྷ་བཙུན་ཆེན་པོ་དང་། རིག་འཛིན་ཚེ་དབང་
ནོར་བུ། འབྲུག་ཀུན་དགའ་ལེགས་པ་སོགས་ཀྱི་རྣམ་ཐར་ལྟར་སྐྱོང་ན་ཚེ་ཤིན་ཏུ་རིང་པོ་དང༌།
བསྟན་འགྲོའི་སྨན་པ་ཆེན་པོ་ཡོད་ཚུལ་གསུངས་ཀྱང་ཆོས་བརྒྱད་ཀྱི་བསམ་པས་རང་རྒྱུད་
འཆིང་བ་དང་། ལེ་ལོའི་དབང་གིས་བཀའ་བཅག་སོང་བ་ལ་ནམ་ཡང་རང་གིས་འགྱོད་
བཤགས་མི་འཆབ། མི་སྦེད་ཚུལ་ཡང་ཡང་བགྱིས།
ཡང་འཇིགས་མེད་རྒྱལ་བའི་མྱུ་གུའི་ཡང་སྲིད་དམ་པ་ཀུན་བཟང་བདེ་ཆེན་
རྡོ་རྗེའི་མདུན་ནས་མཁའ་འགྲོའི་སྙིང་ཏིག་གི་དབང་ལུང་དང་། ཀུན་བཟང་བླ་མའི་ཞལ་ལུང་
བཤད་ཁྲིད་ཚུལ་དུ་ཞུས་པས་ཡང་ཡང་འཆད་སྤེལ་དགོས་ཚུལ་གྱིས་ཁོང་ནས་ཕྱག་ཕྲེང་
བྱུ་རུ་མང་པོས་རྒྱན་ཅན་དང་། དཔལ་སྤྲུལ་རྡོ་རྗེ་འཆང་གི་ཐོག་མ་དང་པོའི་ཡི་གེར་བཀོད་
པའི་བུ་ཡིག་པོད་གཅིག་བཅས་གནང་བས་བཀའ་ཕེབས་ལྟར་ལོ་ངོ་མང་པོར་དཔེ་ཐོག་ནས་
ཁྲིད་ཁ་བྱེད་མདོག་བྱས། ཡང་མི་ཉག་མཁན་པོ་ནོར་བུ་བསྟན་འཛིན་དྲུང་ནས་སྒྲུབ་ཐབས་
ཀུན་བཏུས་ཆ་ཚང༌། ཁོང་གི་བཀའ་གཏེར་མང་པོའི་ནང་ནས་ཐུགས་རྗེ་ཆེན་པོ་དང་ཚེ་སྒྲུབ་
ཡོད་རིགས་ཆོག་བསྒྲིགས་མཛད་པ་གང་ཡོད་ཟླ་བ་གསུམ་བར་བཀའ་དྲིན་ཐོབ།
ཡང་དབུས་རྡོ་རྗེ་བྲག་གི་མཁན་ཟུར་སྤྲུལ་སྐུ་རྒྱལ་སྲས་བསོད་ནམས་རྣམ་
27

རྒྱལ་མདུན་ནས་བྱང་གཏེར་བླ་མ་རྒྱལ་འདུས། ཕུར་པ། གཤིན་རྗེ་ཚེ་བདག །གཟའ་པོད་
བཀའ་རྒྱ་མ། བཟང་པོ་གྲགས་པའི་གསོལ་འདེབས་ལེའུ་བདུན་མ་ཁམས་དབུས་ནས་བརྒྱུད་
ཚུལ་འདྲ་མིན་ལྔ་བཞུགས་པའི་ལུང་། བ་མཁར་སྨུག་པོའི་བར་ཆད་ལམ་སེལ་སོགས་ཆོས་
སྤྱོད་སྐོར་མང་པོ་བཀའ་དྲིན་ཐོབ། ཡང་ཀཿཐོག་སི་ཏུ་རིན་པོ་ཆེའི་ཡང་སྲིད་ཆོས་ཀྱི་རྒྱ་མཚོའི་
སྐུ་མདུན་ནས་མཁྱེན་བརྩེ་པདྨ་འོད་གསལ་མདོ་སྔགས་གླིང་པའི་དག་སྣང་སྐོར་འོད་གསལ་
སྙིང་ཐིག་དབང་ལུང་ཁ་ཚང་བཀའ་དྲིན་ཐོབ།
རྗེ་དཔོན་པདྨ་རྒྱལ་མཚན་མདུན་ནས་རྙིང་མ་རྒྱུད་འབུམ་དང་། པཎྜི་ཏ་
ཚེ་དབང་མཆོག་གྲུབ་ཀྱི་བཀའ་འབུམ་ཁ་ཚང་གི་ལུང་དབུ་མ་རྩ་འཇུག་བཞི་གསུམ་བཅས་
ལེགས་པར་ཐོབ། ཁང་སར་མཁན་ངག་དབང་བསོད་ནམས་རྒྱལ་མཚན་དྲུང་ནས་གཞན་ཞུ་
མི་རྣམས་དང་ལྷན་ཅིག་མཁའ་སྤྲོད་རྣམ་གསུམ་བེ་བུམ་ལྟར་དབང་ལུང་ཞིབ་རྒྱས། མི་ཉག་
མཁན་པོ་ཨ་སྨོན་མདུན་ནས་ཡོན་མཛོད་འགྲེལ་པ་ཤིང་རྟ་རྣམ་གཉིས་རྩ་བ་རྡོ་གྲུབ་ཀུན་
བཟང་གཞན་ཕན་མཐའ་ཡས་ཀྱིས་མཛད་པའི་འགྲེལ་པ་རྒྱ་མཚོའི་ཆུ་ཐིགས་བཅས་ཐོབ།
སྐབས་ཤིག་འགྲོ་ཞོར་ཞིག་ལ་ལུང་བསྟན་ནང་ན་གསལ་ལྟར་ས་གཞིའི་
ཆགས་ཚུལ་བཀྲ་ལམ་གྱིས་རང་དང་གྲོགས་བཅས་ཀྱིས་མཐོང་ཞིང༌། དེ་ནས་འབྲོག་སྒར་
སྦྲ་ཆུང་ལ་བརྟེན་ནས་མི་མང་འདུ་ཚོགས་མེད་པར་དབེན་པ་ལྟ་བུའི་མཚམས་བསྙེན་སྒྲུབ་
རང་བློས་ཅི་འཁྱོལ་ལ་འབད་དེ་འཕོ་འདེབས་སོགས་གྲོང་ཆོག་ལ་མི་འགྲོ་རྒྱུའི་དམ་བཅས་
ཏེ་འདུག་སྐབས། གསོན་གཤིན་གཉིས་ཀྱི་དངོས་རྫས་རིགས་ཚོགས་སུ་སྦྱར་བ་ལ་སྐུ་རྟེན་
གནད་བཅོས་ཕྱིར་ཨོ་རྒྱན་ལྷ་ཁང་ནང་གྱང་ལྷ་སྟོང་དང་བཞི་བཅུ། ཐང་ཁ་དང་སྐུ་ཙཀ་ཟ་
ཡོན་མཚོན། གསེར་སོགས་རྒྱས་སྦྲོས་བྲིས་སྐུ་དང་སྤར་ཤིང་མཆོག་ལྷ་སོགས་ཁྲི་ཕྲག་ལྷག་
ཙམ། ཟངས་གསེར་ཅན་རྣམས་དུས་དབང་གི་མཐར་གཞན་ལ་ཚོགས་ངན་སྡིག་རྐྱེན་ཆེ་བ་
བསམ་ནས། ཤུགས་འབྱུང་དུ་ཟངས་གསེར་ཅན་གྱི་སྣང་བརྙན་ཆེ་ཆུང་སུམ་ཅུ་ལས་འབད་
པ་མ་བྱས།

གསུང་རྟེན་ནི་བསྟན་པ་དང་སྟོན་པ་གཉིས་ཀའི་གཞི་རེད་འདུག་པའི་རྒྱུ་
མཚན་ཤེས་ཏེ། རྫོགས་ཆེན་རྒྱུད་བཅུ་བདུན། སྙིང་ཐིག་ཡ་བཞི་སོགས། བཀའ་གཏེར་
རྫོགས་ཆེན་རྣམས་གཙོས་ཁྱེར་བདེའི་སྤར་ཐུང་ཁོ་ན་བྲིས་རྐོས་ཕལ་ཆེར་མཉམ་དུ་འཚོགས་
ནས་བཟའ་བཏུང་གླ་ཡོན་རང་རང་ཇི་འདོད། ཕལ་ཆེར་དངུལ་ཤ་སྟག་གནད་སྤྱིན་
དགའ་མགུ་ཡིད་རངས་པ་བྱས། ཁྱིམ་བརྐོས་རྣམས་ལའང་བླ་ཡོན་བཟའ་བཅའ་རྟེན་གནང་
སྤྱིན་སོགས་དེ་མཚུངས་ལས་མི་གཅིག་ལའང་ཡིད་ཕམ་མ་བྱས་ངེས་པས་པོད་ཆེ་ཆུང་བརྒྱ་
ཁ་ཙམ་དཔེ་བསྡུར་བརྐོས་བཙུགས་སོགས་ནན་ཏན་བགྱིས་ཁུལ་དང་། གསེར་དངུལ་བཀྲ་
མའི་མདོ་སྡེ་བསྐལ་པ་བཟང་པོ་ལ། དབུ་གཞུང་དུ་སངས་རྒྱས་སྟོང་དང་། གནས་བརྟན་བཅུ་
དྲུག་མཆོག་ལྷ་གཞུག་ཏུ་མཆོད་རྟེན་བཅུ་གསུམ། གཟུངས་གྲྭ་ལྔ་དངུལ་བྲིས་ལ་སོ་སོར་
མཆོག་ལྷ། གཞན་བསླུ་ཡོན་དངུལ་ཤ་སྟག་ཟོབ་དངུལ་དང་ཁྱད་མེད་སྔ་ཕྱིའི་སྲོལ་རྒྱུན་ཇི
ཡོད་ཐུགས་མགུ་ངེས་ཀྱིས་པོད་སྟོང་ཕྲག་ལྷག་ཙམ།
ཐུགས་རྟེན་མཆོད་རྟེན་གཟུངས་འཇུག་ནང་རྟེན་ཁྱད་འཕགས་གྲུ་གང་
ཚད་གསེར་དངུལ་བཀྲ་མ་ཤིན་ཏུ་རྩ་ཆེན་དང་ཕྱོགས་ཀྱི་དུས་འཁྲུགས་སོགས་ལ་ཨི་ཕན་
རེ་བས་སྲོག་ཤིང་གཟུངས་འཇུག་རྣམས་གཞུང་དང་མཐུན་ངེས་གཟབ་ཁུལ་གྱིས་མཆོད་
རྟེན་ལྔ། སྭཙྪ་ཆོ་ག་ལྟར་གཟུངས་འབུལ་བཅས་འབུམ་ཕྲག་གསུམ་ལྷག །དར་ལྕོག་ལག་
ཁར་ཇོ་རས་སོགས་གང་ཕོག་ལ་གྲངས་མང༌། མ་ཎི་རྡོ་དུང་གསུམ། ཐར་མདོ་ཆ་གཅིག །
མདོ་སྡེ་བསྐལ་པ་བཟང་པོ། སྨོན་ལམ་བཞི་རྫོགས་ཆ་གསུམ། ལྟུང་བཤགས་ཆ་བརྒྱ།
ཁྲི། གཞན་དགོན་གནས་ཞིག་གསོས་དབྱར་གནས་གསོ་སྦྱོང་སོགས་ཉམས་པ་སླར་གསོ།
འཕྱི་བ་སོགས་སྲོག་བཅད་སྤང་ཆེད་འབྲི་ཁལ་མང་པོ་སོགས་སྦྱིན་རྒྱུ་བཅས་དཀོར་སྦྱང་ཕྱི་
མར་རྣམ་སྨིན་མི་ཁུར་ཙམ་ཆོས་བརྒྱད་ཨོ་ཟོབ་འགྲན་སེམས་སོགས་མ་ཡིན་པར་སྦྱོར་དངོས་
རྗེས་གསུམ་ཚང་བར་བྱས་ཤིང་བསགས་པའི་ལས་ཡིན་ཁུལ་སྲས་བཅས་རྒྱལ་བས་གཟིགས་
ཕེར་ངེས།

སྙིང་ཐིག་སྔོན་འགྲོ་ཀུན་བཟང་བླ་མའི་དགོངས་དོན་མདོར་བསྡུས་ཏེ་གོ་
སླ་བ་ཐར་ལམ་གསལ་སྒྲོན་ཁྲིད་ཡིག །ལྕེ་བཙུན་སྙིང་ཐིག་ལག་ལེན་རྒྱས་འབྲིང་བསྡུས་
གསུམ་ཆ་ལག་བཅས་ཆོག་བསྒྲིགས།
་བཅས་ཆོག་བསྒྲིགས། སངས་རྒྱས་ལག་འཆང་སྔོན་འགྲོའི་ཁྲིད་འགྲེལ།
འདུས་པ་སྔ་ཕྱི་མང་ཉུང་ལ་ལྟོས་པས། སྔོན་འགྲོ་རང་རང་གི་རེ་འདོད་ལྟར་ལོ་རེའི་ནང་རྒྱས་
འབྲིང་བསྡུས་གསུམ་ལན་བཅོ་ལྔ་མ་མཐའ་བཤད་ལོ་དང་། དངོས་གཞི་རང་རང་གི་རྒྱུད་ཚོད་
དང་བསྟུན་པ་ཐབས་སྣ་ཚོགས་ཀྱི་སྒོ་ནས་དཀའ་བ་དང་ལེན་གྱིས་བསྐྱང༌།
ཁམས་ཕྱོགས་ཀཿཐོག་རྗེ་དབོན་པདྨ་རྒྱལ་མཚན་གཙོས་བླ་གྲྭ་ཁ་ཤས་
དང༌། དཔལ་ཡུལ་ཀརྨ་ཡང་སྤྲུལ་ཨོ་རྒྱན་མདོ་སྔགས་ཆོས་ཀྱི་ཉི་མ་ལན་གསུམ་བཞི་བར་
ཕེབས་ཏེ་ཐུགས་བཞེད། དགོངས་པ་ཟང་ཐལ། ལྕེ་བཙུན་སྙིང་ཐིག་ཀློང་ཆེན་སྙིང་ཐིག་ཐུན་
མོང་ཐུན་མིན་ཁྱད་པར་གྱི་ཁྲིད། ཡང་ཏིག་ཡིད་བཞིན་ནོར་བུ་དང་འབྲེལ་བའི་རུ་ཤན་བཅས་
དང་། རྫོགས་ཆེན་པདྨ་རིག་འཛིན་སྐུ་ཐོག་ལྔ་པ་ཐུབ་བསྟན་ཆོས་ཀྱི་རྡོ་རྗེ་ཁྲོ་ཁོག་གདུལ་བྱ་
དང་ཕྱོགས་གཅིག་འདིར་ཕེབས་པས། རྫོགས་ཆེན་ཕྱོགས་ཆོས་ཀྱི་མཎྜལ་ཟླ་གཅིག་མན་
མཐའ་འདིར་བཞུགས་རིང་འབུལ་དགོས་ཕེབས་ཀྱང༌། ཁོ་བོའི་དགོངས་གཏེར་གྲོ་ལོད་
སོགས། དགོངས་གཏེར་སྐོར་ཐུགས་བཞེད་གང་ཡོད་ཞག་བདུན་ཙམ་དང༌། ཞག་ལྔ་རིག་
པའི་རྩལ་དབང་དང་འབྲེལ་ཏེ་ཁྲེགས་ཆོད་ཐོད་རྒལ་གྱི་ཁྲིད་ཉུང་ཟད་ཕུལ་ཏེ་ཡུལ་གཉན་ཆེ་
བས་ད་ནི་ཕེབས་རོགས་མཛད་དགོས་ཚུལ་ནན་ཞུས་ཀྱིས་ཕེབས་སོང་། དེ་རྒྱབ་ཡར་རྫོགས་
ཆེན་འོང་དགོས་ཚུལ་ལན་གྲངས་ཆེད་བཀར་བང་མི་སླེབས་ཀྱང་ནད་ཁམས་སོགས་གང་ལྟར་
གནང་བ་ཞུ་དགོས་བྱུང་། དཔལ་ཡུལ་པད་ནོར་མཆོག་སྤྲུལ་སྐུ་སྐྱེ་འཇམ་དཔལ་གྲུབ་པའི་
བློ་གྲོས་སྔ་ཕྱི་ལན་གྲངས་ཕེབས་ནས་སྔོན་འགྲོ་ཁ་ཚང་། ཡེ་ཤེས་བླ་མ་ལྟར་རུ་ཤན་བཅས་
ཁྲེགས་ཆོད་ལ་བཟླ་སྐོར། ཐོད་རྒལ་དབྱིངས་རིག་ཟུང་འཇུག་རྩལ་དབང་བཅས་དང་། ལྷ་
བཙུན་རིག་འཛིན་སྲོག་སྒྲུབ་དབང་ལུང་། དགོངས་པ་ཟང་ཐལ་ཀ་དག་སོགས་ཆོས་ཀྱི་མཎྜལ་
ཅི་འཁྱོལ་ཞུས། དེ་དང་ལྷན་ཅིག་ཀཿཐོག་རྨོག་སྟོན་ཧེ་རུ་ཀ་བཞི་པ་ལའང་དབང་ལུང་ཁྲིད་

2
ས་
སོགས་གོང་མཚུངས། འཇམ་མགོན་མཁྱེན་བརྩེ་རྡོ་རྗེ་འཆང་གི་ཡང་སྲིད་འཇམ་དབྱངས་
ཆོས་ཀྱི་བློ་གྲོས་རིས་མེད་བསྟན་པའི་རྒྱལ་མཚན་ཕེབས་ཏེ་ཐུགས་བཞེད་ལྟར་དགོངས་པ་
ཟང་ཐལ་ཀ་དག །རྫོགས་ཆེན་ཆིག་ཆོད་ཀུན་གྲོལ་སྨིན་གྲོལ། སེམས་སྡེ་པྲ་ཁྲིད། མཁའ་
འགྲོ་གསང་བ་ཀུན་འདུས་རྒྱས་སྤྲོས། ལྕེ་བཙུན་སྙིང་ཐིག་དབང་ལུང་ཁྲིད་བཅས་རྒྱས་སྤྲོས།
བླ་མ་ཡང་ཏིག་གི་དབང་བཞི་སྨིན་རྒྱས། ཀློང་ཆེན་སྙིང་ཐིག་གཏེར་པོད་གཉིས་དབང་ལུང་
རྒྱས་པ། སྔོན་འགྲོའི་ཁྲིད་ལུང་། ཁོ་བོའི་དགོངས་གཏེར་གྲོ་ལོད། བླ་མ་ནོར་ལྷ། རིག་
འཛིན་ཡོངས་འདུས། ས་གཏེར་ཕྱག་རྡོར་སྒྲུབ་རྐྱང་། དགོངས་གཏེར་སྒྲུབ་ཐབས་སྐོར་སོགས་
ཐུགས་བཞེད་ཡོད་རིགས། །རྫོགས་ཆེན་ཁྲེགས་ཆོད་བཅས། བྱང་པ་པད་སྙིང་སྤྲུལ་སྐུ་ལན་
གྲངས་ཕེབས་ནས་ཀློང་ཆེན་སྙིང་ཐིག །ལྕེ་བཙུན་སྙིང་ཐིག་གཉིས་བཅས་སྔོན་འགྲོ །དབང་
ལུང་། ཁྲེགས་ཆོད། ཐོད་རྒལ་བཅས་ཐུགས་བཞེད་བསྐང་། བསྟན་འཕེལ་ཡར་དགོན་དབང་
ཕྱུག་སྤྲུལ་སྐུ་ཕེབས་ནས་ཡུན་རིང་བཞུགས་སྐབས་དགོངས་པ་ཟང་ཐལ། ཀ་དག །སྙིང་ཐིག་
རྣམ་གཉིས་ཀྱི་སྔོན་འགྲོའི་དབང་ལུང་ཁྲིད། ཡེ་ཤེས་བླ་མའི་རུ་ཤན། ཁྲེགས་ཆོད་ཐོད་རྒལ་
སོགས། གཞན་དབང་ལུང་ཞོར་བྱུང་མང་པོ་བཅས་ཐུགས་བཞེད་བསྐང་། ཟེ་ཆེན་མཁྱེན་རབ་
ཡར་འཕེལ་སྤྲུལ་སྐུ། བསྟན་འཕེལ་མར་དགོན་སྤྲུལ་སྐུ། ལེགས་དགོན་ཁྱུང་པོ་སྤྲུལ་སྐུ་
གསུམ་དུས་མཉམ་དུ་ཕེབས་ནས་ལོ་གསུམ་ཙམ་ལ་བཞུགས་པ་ལ་དབང་ལུང་ཁྲིད་སོགས་
ཐུགས་བཞེད་གང་ཡོད་ཕུལ།
ཁྱུང་པོ་སྤང་ལེན་དགོན་པའི་སྤྲུལ་སྐུ་པདྨ་བསྟན་འཛིན་ནམ་པདྨ་དབང་
ཆེན་ཉིད་བཀའ་དང་ལེན་ཆེད་བཀར་དཔོན་གཡོག་གཉིས་ཨ་ཅོ་ལྟ་བུར་ཕེབས་ནས་དགོངས་
པ་ཟང་ཐལ། ཀ་དག་བཅས་དབང་ལུང་ཞིབ་རྒྱས་ཐུགས་བཞེད་ཡོད་རིགས་རྣམས་ཕུལ།
མཁྱེན་བརྩེ་ཡེ་ཤེས་རྡོ་རྗེའི་སྐུ་སྲས་རྡོར་བྲག་མཁན་ཟུར་འདིར་ལོ་གཅིག་བར་བཞུགས་
ཏེ་གྲྭ་འཁོར་བཅས་དང་། ཉག་རོང་བོན་པོ་ཝ་ཆུ་གཏེར་སྟོན་ཡབ་ཡུམ་སོགས་ལ་རིན་ཆེན་
གཏེར་མཛོད་ཁ་སྐོང་གསར་པ་རྣམས་མ་གཏོགས་ཡོངས་རྫོགས་དབང་ལུང་། རྫོགས་ཆེན་

དགོངས་པ་ཟང་ཐལ། ཀ་དག་སོགས་ཉེ་བརྒྱུད་ལྟར་དབང་ལུང་། ཁྱད་པར་གྱི་ཁྲིད་ཁྲེགས་
ཆོད་ཐོད་རྒལ་བཅས་ཐུགས་བཞེད་བསྐངས།
ཚུར་ལའང་གོང་གསལ་ལྟར་དབང་ལུང་བཀའ་དྲིན་ཞུས། འཇང་སྒང་སྤྲུལ་
སྐུ་མཆེད་གསུམ། ཀུན་བཟང་བསྟན་འཛིན་སོགས་ཕེབས་ནས་ལོ་གཉིས་གསུམ་བཞུགས་
པས་ཀློང་ཆེན་སྙིང་ཐིག་ཁྲིད། སངས་རྒྱས་ལག་འཆང༌། ལྕེ་བཙུན་སྙིང་ཐིག་སྔོན་འགྲོ་ཐུན་
མོང་ཐུན་མིན། དགོངས་པ་ཟང་ཐལ། ཀ་དག །ར་ཤག་གཏེར་སྟོན་གྱི་མ་མོ་སྒང་ཤར་གྱི་
དབང་ལུང་། གཏེར་མཛོད་ཚན་གྲངས་དུ་མའི་དབང་ལུང་། ཁྱད་པར་ཁྲིད་རུ་ཤན། ཁྲེགས་
ཆོད་ཐོད་རྒལ་སོགས་ཐུགས་བཞེད་ཕལ་ཆེར་བསྐངས། རྨུགས་སངས་ཚེ་སྤྲུལ་བླ་སློབ་སྔ་
ཕྱི་ལན་གྲངས་ཕེབས་ཏེ་ཐུགས་ཀྱི་བཞེད་དོན་དགྱེས་བསྐང་། གཡུ་ཁོག་བྱ་བྲལ་ཆོས་དབྱིངས་
རང་གྲོལ་ལན་གསུམ་ཕེབས་ཏེ་ཐུགས་ཀྱི་བཞེད་འདུན་གང་ཡོད་བསྐང་ཞིང་སྒྲུབ་པ་ལྷུར་
ལེན་གྱི་དམ་བཅའ་མཛད་ནས་སྒྲུབ་པའི་རྒྱལ་མཚན་བཙུགས། །མདོ་མང་དབོན་མདོ་སྔགས་
བསྟན་འཛིན་ཕེབས་ནས་ལོ་ངོ་ཙམ་བཞུགས་ནས་རྫོགས་ཆེན་སོགས་ཐུགས་བཞེད་བསྐང༌།
དེ་ཕྱིན་སྤོང་བ་བསམ་གཏན་པའི་མཛད་པ་ངོ་མཚར་ཅན་ཞལ་བཞེས་མཛད། སྒོ་ཆེན་དབོན་
པོ་ནམ་མཁའ་ལན་གཉིས་ཕེབས་ཏེ་རྫོགས་ཆེན་ཉམས་ལེན་ཐུགས་བཞེད་གང་ངེས་ཞུས།
རྒྱ་ལྕགས་ལའི་དགེ་རྒན་འཇམ་དཔལ་སྐྱབས་མཆོག་ལན་གྲངས་གསུམ་བཞི་བར་ཕེབས་
པས་དབང་ལུང་ཁྱད་པར་ཁྲིད་རུ་ཤན་བཅས་ཐུགས་དགྱེས་ཤིང་ཚིམ་པར་ཞུས། གཞན་རྒྱལ་
མོ་རོང་པ་མང་དུ་བྱུང་ཡང་དེ་ནང་སྒྲུབ་པ་ལྷུར་ལེན་ཐུབ་བསྟན་ཆོས་དབྱིངས་སོགས་གསུམ་
བཞི་ཙམ་བྱུང་། རྨུགས་སངས་མཁན་པོ་ཤེར་བཟང་། གནས་རྒྱབ་ཀུན་བཟང་དཔལ་འབྱོར།
ཟླ་བ་རྒྱལ་མཚན། པདྨ་ཆོས་འཕེལ། དོན་གྲུབ་སོགས་ལོ་མང་སྡོད་པ་རྣམས་ལ་རང་གཞན་
དོན་གཉིས་འགྲུབ་པའི་ཐུགས་བཞེད་ལྷག་མེད་བསྐང༌།
རྡོ་རྗེ་ཐེག་པའི་ཆོས་བརྒྱུད་འབྲས་མོ་ལྗོངས་པ་ཐུབ་བསྟན་ཆོས་ཉིད་དགོངས་
པ་ཟང་ཐལ་ཉེ་བརྒྱུད་ཁོ་ནའི་ཆེད་འདིར་ཕེབས་ནས་ལོ་གསུམ་བར་བསྡད་དེ་དགོངས་པ་

ཟང་ཐལ་དབང་ལུང་། སྙིང་ཐིག་རྣམ་གཉིས་སོགས་ཀྱི་སྔོན་འགྲོ་རུ་ཤན་རྫོགས་ཆེན་ཁྲེགས་
ཆོད་ཐོད་རྒལ་བཅས་གཞན་ལ་ཁྲིད་ཆོག་པ་ཞིག་བྱས་ཏེ་རང་ཡུལ་དུ་ཕེབས། རྫོགས་ཆེན་
ཀུན་བཟང་སྤྲུལ་སྐུ་ཆེད་བཀར་ཕེབས་ཏེ་རྫོགས་ཆེན་རྩོལ་བཅས་རྩོལ་མེད་ཀྱི་ལྟ་སྒོམ་སྤྱོད་
འབྲས་རྒྱས་པར་ཞུས། རྫོགས་ཆེན་ལྷོ་འབྲུག་མཁན་པོ་བསོད་ནམས་དགེ་ལེགས་ལོ་གསུམ་
བར་འདིར་བཞུགས་ནས་གོང་ལྟར་གཞི་ལམ་འབྲས་བཅས་ཡོངས་རྫོ་གས་ཀྱིས་ཐུགས་
བཞེད་བསྐང༌། ཡང་མཁས་བཙུན་བཟང་པོའི་དཔལ་གྱིས་འབྱོར་ཞིང༌། རིག་གནས་དང་
གཞུང་དོན་སྐོར་སོགས་མཁྱེན་རྒྱ་ཆེ་བ་མཁན་ཐུབ་བསྟན་སྙན་གྲགས་ཕེབས་ཏེ་ལོ་གཅིག་
ལྷག་ཙམ་བཞུགས་ནས་སྙིང་ཐིག་རྣམ་གཉིས་སྔོན་འགྲོ་ཐུན་མོང་ཐུན་མིན། གཅོད་ཀྱི་དབང་
ལུང་། རྫོ་གས་ཆེན་ལམ་ཁྱེར་སོགས་གདམས་པ་ཡོངས་རྫོགས། བླ་མ་ཡང་ཏིག་ཡིད་བཞིན་
ནོར་བུའི་དབང་ལུང་བཅས་ཐུགས་དམ་དགྱེས་པར་བསྐངས་ཏེ་ངེས་མེད་རི་ཁྲོད་འགྲིམ་རྒྱུའི་
ཞལ་བཞེས་བཅས་གནང་སོང༌།
ཀཿཐོག་སི་ཏུ་ཆོས་ཀྱི་རྒྱ་མཚོ་ནས་ཀཿཐོག་ཏུ་ཁོ་བོ་འོང་དགོས་ཚུལ་ལན་
གྲངས་བཀའ་གནད་ཆེ་བ་མ་གཅོགས་ཏེ། རྭ་ཅོག་གནས་ཀྱི་ཉེ་ཆར་བར་ཁོང་ཚུར་ཕེབས་
པར་ཞུས། རྒན་བུའང་དེ་བར་སོང་ནས་སྙིང་ཐིག་ཡ་བཞིའི་དབང་ཁ་ཚང་ཕུལ་ཏེ་ཐུགས་ཀྱི་
དགྱེས་པ་བསྐང་། ལི་ཐང་གཞི་བ་ཁང་ཚན་དགེ་བཤེས་བསྟན་འཛིན་རྒྱལ་མཚན། དགེ་ཚུལ་
སློང་བཅོ་ལྔ་ཙམ་བཅས་ཕེབས་པས་བཟང་སྤྱོད་ཁྲིད། རིག་འཛིན་འདུས་པའི་དབང་ལུང་
སོགས་ཐུགས་འདུན་བསྐང་། ཡང་ལི་ཐང་དགེ་རྒན་ཚུལ་ཁྲིམས་དཔོན་འཁོར་བཞི་ལྔ་ཕེབས་
གུ་དྲག་ཡེ་འབར་དབང་ལུང་། གཅོད་ཀྱི་དབང་ཁྲིད་མདོར་བསྡུས་བཅས་ཕུལ། བྲག་དམར་
མཆོག་སྤྲུལ་པདྨ་རྒྱལ་མཚན་སྔ་ཕྱི་ལན་གྲངས་ཕེབས་ཏེ་ཐུགས་ཀྱི་བཞེད་འདུན་གང་ཡོད་
ལེགས་པར་ཞུས། ཁོལ་རི་བྱ་བྲལ་དང་ཁོལ་རི་གཅོད་པ་བླ་སློབ་ཕེབས་ཏེ་ཀློང་ཆེན་སྙིང་
ཐིག་དབང་ལུང༌། དགོངས་པ་ཟང་ཐལ་ཡང་ཏིག་རྣམ་གཉིས་འཁྲུལ་ཞིག་དབང་དྲག་རྒྱ་
མཚོའི་བཞེད་གཞུང་ལྟར་གཅོད་ཀྱི་དབང་ལུང་སོགས་ཐུགས་བདུན་དགྱེས་པར་བསྐང༌།
33

ངོར་ཐར་རྩེ་མཁན་རིན་པོ་ཆེ་འཇམ་དབྱངས་ཀུན་དགའ་བསྟན་པའི་རྒྱལ་མཚན་ཕེབས་ཏེ་
ལྕེ་བཙུན་སྙིང་ཐིག་དབང་ལུང་ཁྲིད། ཞབས་བརྟན་ཚེ་དབང་། ཕུར་པ་དཔའ་གཅིག་དབང་
ལུང་བཅས་ཐུགས་ཀྱི་བཞེད་པ་བསྐངས།
ཁྲོ་དགེ་གཟུངས་རིས་མཆོག་སྤྲུལ་ཕེབས་ཏེ་སྒྲུབ་ཐབས་ཀུན་བཏུས་
དབང་ལུང་ཕུལ། རྒྱ་སྐོར་སྲས་པོ་བསོད་ནམས་རིན་ཆེན་ལན་གྲངས་ཕེབས་ཏེ་སྔོན་འགྲོ་
ཁ་ཚང་། ཁྱད་པར་གྱི་ཁྲིད་གཅོད་ཀྱི་དབང་ལུང་། ཟིལ་གནོན་དམིགས་པ་སྐོར་སོགས་རྒྱས་
པར་ཞུས། ཁྲོ་དགེ་ཀརྨ་ཚང་སྐུ་མདུན་རིན་པོ་ཆེའི་ཡང་སྲིད། མཁའ་སྤྱོད་ཡང་སྲིད་རྣམ་
གཉིས་ལན་གསུམ་ཙམ་ཕེབས་ཏེ་དགོངས་པ་ཟང་ཐལ་སོགས་དང་། རང་གཏེར་བླ་མ་ནོར་ལྷ།
ཕྱག་རྡོར་བཅས་ཀྱི་དབང་ལུང་ཕུལ། རྫོགས་ཆེན་སྐོར་ཐུགས་བཞེད་ཡོངས་རྫོགས་བསྐངས།
རྒྱ་སྐོར་སྤྲུལ་སྐུ་ཀུན་བཟང་ལའང་སྨིན་གྲོལ་ཞིབ་རྒྱས་ཀྱིས་ཐུགས་བཞེད་བསྐངས།
སྨྱོ་ཤུལ་གཏེར་སྟོན་ངག་དབང་བསྟན་འཛིན་ལན་གྲངས་ཕེབས་ཏེ་
ཐུགས་ཀྱི་བཞེད་འདུན་གང་ཡོད་དགྱེས་པར་བསྐངས། གཏེར་སྟོན་བསོད་རྒྱལ་སྔ་ཕྱི་ལན་
གཉིས་གསུམ་ཕེབས་ཏེ་སྙིང་ཐིག་རིག་པའི་རྩལ་དབང་ཕུལ་བས་ཐོད་རྒལ་ཚད་ཕེབས་ཀྱི་
སྣང་བ་མངོན་དུ་གྱུར་ཚུལ་སོགས་ཐུགས་རབ་ཏུ་དགྱེས་པ་བསྐངས། ཁང་ཚིག་བླ་མ་མཐའ་
ཡས་དང་ལུང་རྟོགས་རིན་པོ་ཆེ་རྣམ་གཉིས་ལ་བྱང་གཏེར་བསམ་པ་ལྷུན་གྲུབ་དང་ཚེ་དབང་
སོགས་ཐུགས་བཞེད་བསྐངས། གྲུ་གུ་རྟོགས་ལྡན་ཤཱཀྱ་ཤྲཱི་བླ་སློབ་མང་ཙམ་ཐུགས་འདོད་
ཀློང་ཆེན་སྙིང་ཐིག་ཡབ་ཀ་ཡུམ་ཀ་གཉིས་ཀྱི་དབང་། ཁོང་གི་སློབ་གྲྭ་རྣམས་ལོ་གསུམ་མ་
མཐས་སྒྲུབ་པ་ལྷུར་ལེན་བྱེད་རྒྱུའི་བཀའ་བཅད་མཛད་ནས་བླ་སློབ་འཁོར་བཅས་ལ་ལྕེ་བཙུན་
སྙིང་ཐིག་དབང་ལུང་ཁྲིད། བླ་མ་ཡང་ཏིག་ཡིད་བཞིན་ནོར་བུའི་དབང་། རུ་ཤན་མདོར་
བསྡུས་ལུགས་བཅས། འཇིགས་མེད་ཕྲིན་ལས་འོད་ཟེར་གྱི་དག་སྣང་གི་མི་ལའི་སྒྲུབ་ཐབས་
ཀྱི་དབང་ལུང༌། ཁོ་བོའི་དགོངས་གཏེར་ཐུགས་ཆེན་འཁོར་བ་དོང་སྤྲུགས་ཀྱི་དབང་ལུང༌།
བླ་སྒྲུབ་ཐིག་ལེའི་རྒྱ་ཅན། མཁའ་འགྲོ་གསང་བ་ཀུན་འདུས་དབང་ལུང་སོགས་ཟླ་བ་གཅིག་

ལྷག་ཙམ་དགོངས་པ་བསྐང་། སླར་ལོ་ཤས་མཚམས་དགོངས་པ་ཟང་ཐལ་དབང་ལུང་དོན་
ཆེད་བཀར་ཕེབས་པས་དེའི་དབང་ལུང༌། ཀ་དག་བཅས་ཕུལ།
གོ་འཇོ་ར་མགོ་སྤྲུལ་སྐུ་བླ་གྲྭ་ལྔ་ཙམ། སྐྱིད་པོ་སྤྲུལ་སྐུ་དབང་དར། སྐྱ་
ཐང་སྤྲུལ་སྐུ། གསེར་མདོག་སྤྲུལ་སྐུ། རྒྱ་ར་དགོན་གཟིག་བླ་བསོད་ནམས་ནོར་བུ། མགོ་
ཆུང་བླ་མ་འཇིགས་མེད་རང་གྲོལ། ཨ་མགོན། གླང་ཆེན་ལྷ་དར། བསོད་ནམས་དབང་
དྲག །ས་རྣམ་བླ་མ་ཚ་དབོན་བཅས། །ཕྲིན་ལས་རྒྱ་མཚོ་སོགས་སྒྲུབ་བ་ལྷུར་ལེན་བདག་པོ་
རྣམས་སྔོན་འགྲོ་ཁ་ཚང༌། རྫོགས་ཆེན་ཕྱོགས་ལྟ་སྒོམ་ངོ་སྤྲོད་ལམ་ཁྱེར་རང་འཁོས་དང་
བསྟུན་པ་བཅས་ཕུལ། ར་མགོ་དབང་ཕྱུག་བླ་མ་འདི་ནས་ཁོང་ཕྱིར་ལྡོག་མེད་ཚུལ་གསུངས་
ནས་ཕེབས་ལམ་གཤེགས་སོང་བའི་མཆོད་བསྔོ་བདུན་ཚིགས་སོགས་ཐུགས་ཀྱི་རེ་བ་གང་
ངེས་དང་། སྤྱིར་གོ་འཇོ་སྟོད་སྨད་བར་གསུམ་ནས་མཆོག་དམན་མང་པོ་འདིར་འོང་བ་རྣམས་
ལ་བློ་ལྡོག་རྣམ་བཞི་སྲོག་བཅད་ཁས་ལེན་པ་རྣམས་ལ་སྐྱབས་སྡོམ། ཀུན་མཁྱེན་འཇིགས་
མེད་གླིང་པའི་རྒན་མོ་བསྙེན་གནས། དུས་དྲན་གྱི་སྡོམ་པ་སྐྱེ་བོ་ཕལ་ཆེར་ནས་སྲོག་བཅད་
དུ་རྐུན་ཇག་སོགས་གཏན་སྤང་བཅས་རེ་བ་བསྐང་ཞིང་འདི་ཕྱིར་དགེ་བའི་སྨོན་འདུན་ཀྱང་
བགྱིས།
ཡང་རྩང་སྤྱད་དགོ་འཛི་ཞེས་པའི་རིགས་སུ་འཁྲུངས་པའི་གཏེར་ཆེན་ཨོ་
རྒྱན་རིན་ཆེན་གླིང་པ་དགུང་གྲངས་བཅུ་གསུམ་ནས་བརྩམས། འབྲུག་ཡུལ། ཙཱ་རི། རྒྱ་གར་
དུར་ཁྲོད་རྔམ་པ་སྒྲ་སྒྲོགས་སོགས་ཀྱི་གཏེར་ཀ་བཞེས་ནས་དཔལ་ཡུལ་ཀརྨ་ཡང་སྤྲུལ་ཆོས་
བདག་ལུང་ཟིན་ཡིན་གཤིས་དཔལ་ཡུལ་དུ་ཕེབས་ནས། སླར་ཡང་རང་ཡུལ་དུ་ཕེབས་ཁར་
འདིར་གསུང་བྲིས་དར་དང་མེ་ཏོག་ཙམ་པ་ཀ་ཡ་ཟུང་གི་རྟེན་བཅས་གནང་ནས་དེར་
ས་ངེར་ཕེབས་
འོང་རྒྱུ་ཡིན་པས་དབང་ལུང་དང༌། རང་རེ་སྔོན་གྱི་ལས་འབྲེལ་ཀྱང་ཡོད་ཚུལ་གསུངས་ནས་
དེ་རྗེས་མར་ལམ་ཁོང་སྐུ་ངོ་མིང་སྲིང་བདུན། རྟ་དྲེལ་རྒྱབ་བཞི་བཅུ། ཆིབས་རྟ་སོགས་
སྒར་ཆེན་ལྟ་བུར་ཕེབས་པས་ཁོང་གཅིག་པུ་ལ་སྙིང་ཐིག་ཡབ་ཀ །ཡུམ་ཀ་སོགས་ཐུགས་

འདུན་གང་ཡོད་དབང་ལུང་ཞག་གྲངས་བདུན་བརྒྱད་བར་ཕུལ་ཏེ་ཕེབས། ཁོང་ཐུང་གིས་
ཕྱིར་ཕེབས་ཏེ་དབང་ལུང་དང་ཁྱད་པར་སྔོན་འགྲོ་ཐུན་མོང་ཐུན་མིན་རྫོགས་ཆེན་བཅས་
འབུལ་དགོས་ཚུལ་གསུངས་པས། ཁྱེད་འདི་ལྟར་སྒར་ཆེན་སྤྲོས་བཅས་མཛད་ནས་ཕེབས
དགོས་མེད་ཚུལ་ཞུས་ཚེ། གྲྭ་པ་གཅིག་ཙམ་ལ་གྲོ་བཅས་ཁུར་བཅུག་ནས་ཨ་ཅོ་ངོ་མ་བྱེད་
དེ་ཕེབས་འོང་ཚུལ་ཡང་ཡང་གསུངས། དེ་རྒྱབ་ལོ་ཤས་ཙམ་ཡང་ཕེབས་ཉེ་གོང་། ཞག་གྲངས་
མང་པོར་ནངས་མོ་ཉི་ཤར་དུས་དུང་རལ་བྲག་དཀར་གནས་ཀྱི་གཡས་གཡོན་དཀར་པོའི་ཁ་
དོག་ཅན་གྱི་འཇའ་ཟུག་པ་དང༌། རྨི་ལམ་ལའང་ནམ་ལངས་ཏེ་ཉི་མ་ཤར་བ་སོགས་ཉམས་
རྨིས་བཟང་པོ་མང་པོ་བྱུང༌།
འདིར་ཕེབས་འཕྲལ། ཚེས་བཅུ་ཞིག་གི་ཉིན་སྤྲུལ་སྐུ་སྐུ་ཆུང་པདྨ་ཀུན་
གྲོལ་བརྒྱུད་དེ་ཤོག་སེར་འབེབས་དགོས་ཚུལ་ཞུས། དེ་ཉིན་ནས་དབུ་བརྩམས་ཡང་ཏིག་
སངས་རྒྱས་མཉམ་སྦྱོར་གཙོས་རིམ་པར་ལྷོ་དབུས་ཀྱི་གཏེར་ཀ་ཆེ་ཆུང་ཉི་ཤུ་ཐལ་ཙམ་
འབེབས་བསྐུལ་ནན་ཆེར་གྱིས་བསྐུལ་ཏེ་ཤོག་སེར་སྟེང་དཔེ་བསྐུར་ཐོན་འཕྲལ་སྤར་ལ་
བཀོད་ནས་སྔ་ཕྱི་ཁྱོན་པོད་ཉི་ཤུ་ཙམ་དང༌། དེ་རྗེས་ཁམས་ཀྱི་གཏེར་ཁ་ཀུན་གྱི་ཐོག་མར་
ཧོར་ཙ་ཟླ་བདེ་མཆོག་ཕོ་བྲང་ཡིན་པས། ཁོ་བོ་ཡང་མ་སོང་ཐབས་མེད་གསུངས་ནས་ཧོར་
ཁང་སར་ཚང་སྲས་མོ་དབྱངས་ཅན་གྱིས་ཚོགས་རྫས་སོགས་རྟེན་འབྲེལ་གང་ལེགས་བསྒྲིགས་
ཤིང་སྐུ་ཚབ་གུ་རུ་བདེ་བ་ཆེན་པོ་སོར་བཅུ་གསུམ་པ། གསུང་རྟེན་གཏེར་སྒྲོམ་མང་པོ།
ཐུགས་རྟེན་ཕུར་བུ་སོགས་གེགས་མེད་དུ་ཐོན་པའི། སྒྲོམ་བུ་གཅིག་སླར་
ཞལ་ཕྱེས་ཚེ་བཀའ་འདུས་ཆོས་ཀྱི་རྒྱ་མཚོ་ཡིན་འདུག་པས། སྔ་ཕྱི་ཀུན་གྱི་ཡི་གེ་པ། ཀུ་སེ་
དམར་ཡག་ཚང་གི་མཁས་བཙུན་བཟང་པོ་དང་ལྡན་པ་སྐལ་བཟང་ཟླ་བ་རྒྱལ་མཚན་ཁོ་ན་
ཡིན་པས་ཕབ་དང་འབེབས་རྒྱུ་དུ་མ་ཡོད། འདི་དུས་ཀློང་ཆེན་སྙིང་ཐིག་ལྕེ་བཙུན་སྙིང་ཐིག་
སོགས་སྔོན་འགྲོ་ཐུན་མོང་། ཀཿཐོག་ཀློང་གསལ་རྡོ་རྗེ་སྙིང་པོའི་སྔོན་འགྲོ་རྩ་རླང་སོགས་དང་
ཡེ་ཤེས་བླ་མ་ལྟར་རུ་ཤན་བཅས་ཐུགས་རྩོལ་ཤིན་ཏུ་ཆེ་བའི་སྒོ་ནས་མཛད་སོང་། གཞན་

རྫོགས་ཆེན་ཁྲེགས་ཆོད་ཐོད་རྒལ་ཡང་ཁོ་བོས་གང་ཤེས་ཆོས་ཀྱི་མཎྜལ་ཕུལ། ཚུར་ལའང་
གཏེར་གསར་ཐམས་ཅད་ཀྱི་དབང་ལུང་ཐོབ།
ཁོང་གི་གཏེར་ཁ་ཆེ་ཕྲ་ཐམས་ཅད་རྒྱུད་ལུང་མན་ངག་ལ་སོགས་ཀུན་
ལས་ཁྱད་པར་འཕགས་པ་ཡིན་གཤིས་རང་ཡང་སྐལ་བཟང་དུ་གྱུར་པ་ཡིན་སྙམ་པས་བློ་
བདེ་རུ་གྱུར་པ་ལགས། ཁོང་གི་གཏེར་ཀ་ཆ་མཐུན་སྐོར་གསུམ་བཞུགས་པའི་སྨན་བླའི་ཆོ་
ག་སོགས་ལ་བདུད་ཀྱི་ངག་ཚིག་དག་མི་དག་རེད་མི་རེད་ལབ་པ་ཀུན་ཀྱང་ཁོ་བོས་ཕྱོགས་
ཞེན་མིན་ངེས། ཁོང་ལྟ་བུའི་གཏེར་ཆེན་དེང་འབྱོན་དཀའོ་སྙམ་པ་རྒྱུན་ཆགས་སུ་གནས་སོ། །
ཤིང་སྟག་ལོར་སྡེ་དགེ་ཚང་བདག་པོའི་བཙུན་མོ་བསོད་ནམས་མཚོ་
མོ་འབའ་ཡུལ་ཕེབས་ཞོར་ཆེད་བཀར་གྱིས་ཕེབས་ནས། ཁོ་བོ་ཤིན་ཏུ་ན་སྐབས་ཡིན་རུང་
ཐུགས་འདུན་ཆེ་བས་ལོ་བརྒྱ་ལྷག་པར་བཞུགས་དགོས་ཚུལ་ཤིན་ཏུ་གདུང་བའི་སྤྱན་ཆབ་
དང་བཅས་ནན་ཞུས་སྐབས་ལོ་དགུ་བཅུ་གོ་སྟོད་བར་སྡོད་པའི་སྨོན་ལམ་ཀྱང་བྱེད་དགོས་
བྱུང་༌། རིང་འཚོའི་རྟེན་འབྲེལ་ཚེ་སྒྲུབ་རྟེན་དངུལ་དང་ཁོང་གི་མགུལ་རྒྱན་སོགས་རྡིལ་ཚད་
བཅུ་སྐོར་དངོས་རྫས་གྱ་ནོམ་པ་མང་པོ་གནང་བས་གཞན་ལ་ཞབས་བརྟན་འདོན་བཅོལ་
རྒྱབ་ཆོག་སོགས་ཁོང་གི་གནང་བ་རྣམས་དོན་ཡོད་པར་བྱས་རྒྱབ་ལོ་ལྔ་ཙམ་ལ་ནད་གཞི་
ཙམ་ལས་ཉལ་མལ་ལྟུང་བའི་ན་ཚ་སོགས་མ་བྱུང་བས་ཤིན་ཏུ་སྐུ་དྲིན་ཆེ་བར་བྱུང༌། གླང་གི་
ལོ་མཇུག་ལྕགས་ལ་རྒྱལ་མོ་ཆུང་བ་བསོད་ནམས་དབང་མོ་དགུང་ལོ་ཉི་ཤུའི་སྟེང་འདིར་
ཆེད་གཏད་ཕེབས་པས་སྔོན་འགྲོ་ཆོས་ཁྲིད། སྐྱབས་སྡོམ་སོགས་བཤད་སྐབས་ངེས་འབྱུང་
སྐྱོ་ཤས་ཧ་ཅང་ཆེ་བས་མཚན་མོ་གཉིད་མི་ཕོད་ཙམ་བྱུང་ནས། དངོས་གཞི་གཙོ་དེད་དང་།
བྱུང་གནས་འགྲོ་གསུམ་བཙལ་སྐབས་ངོ་སྤྲོད་མ་དགོས་པར་ཁྲེགས་ཆོད་ཀྱི་གོ་མྱོང་རྣལ་མ་
སྐྱེས། དེ་ནས་རུ་ཤན་རྒྱས་པ་སྔོན་དུ་སོང་ནས་ཐོད་རྒལ་བཞག །སླར་ཡང་ངེས་འབྱུང་སྐྱོ་
ཤས་དད་པ་བརྗོད་མེད་གོང་འཕེལ་དུ་སོང་། རྫོགས་ཆེན་མཁན་རིན་པོ་ཆེ་ཐུབ་བསྟན་སྙན་
གྲགས་མདུན་ནས་དགེ་བསྙེན་དང་དགེ་ཚུལ་མའི་སྡོམ་པ་བཅས་ལེགས་པར་མནོས་ནས་

དར་མདོའི་རི་ཁྲོད་ཞིག་ན་ཚེ་དང་སྒྲུབ་པ་མཉམ་པའི་ཁས་ལེན་བཅས་ཕེབས་སོང་། སྡེ་
གཞུང་དཔོན་གྱི་སྲས་ཛཿཀའི་སྤྲུལ་སྐུ་ཨ་དཔལ་ལན་གཉིས་བྱོན་ནས་དབང་ལུང་རྫོགས་ཆེན་
སྐོར་ཐུགས་བཞེད་གང་ཡོད་བསྐངས། སྡེ་གཞུང་མའི་སྤྲུལ་སྐུ་མཁས་བཙུན་ལྡན་པ་ཀུན་
དགའ་རྒྱལ་མཚན་ལན་གྲངས་ཕེབས་སྐུ་གེགས་སེལ་ཕྱིར་ཚེ་དབང་སོགས་ཐུགས་བཞེད་
བསྐངས། བླ་མ་ཟླ་འོད། བླ་མ་བློ་གྲོས་གཉིས་ཀྱང་ལན་མང་དུ་ཕེབས་ཏེ། དབང་ལུང་ཁྲིད་
བཅས་ཐུགས་བཞེད་བསྐངས། དཔོན་རབ་བརྟན་དབང་རྒྱལ་ཕེབས་ནས་ཚེ་དབང་དགོས་
ཚུལ་གསུང་ཀྱང་ཚེ་འགུགས་ཚད་ལྡན་སོགས་ཞུས་ནས་ཐུགས་བཞེད་བསྐང་ངོ་། །
འདི་ཡན་ཞལ་སློབ་དུ་གྱུར་པའི་བླ་སྤྲུལ། མཁན་པོ་སོགས་ཀྱིས་མཚོན་
གཞན་དོན་ནུས་པ་མང་པོ་དང༌། ཀཿདཔལ་སོགས་གདན་ས་ཆེ་ཤོས་ཀྱིས་བླ་སྤྲུལ་རྣམས་
དང་ཕན་ཚུན་དབང་ཁྲིད་གསན་རེས་མཛད་པ་སོགས་ཕྱི་ནང་གསང་བའི་རྣམ་ཐར་མཐོང་
ཐོས་སུ་གྱུར་པ་འབའ་ཞིག་རྗེའི་ཞལ་གསུང་དུ་མི་བཞུགས་པ་དགོངས་གཞི་གར་གཏད་མ་
ངེས་པས་རེ་ཞིག་བཏང་སྙོམས་སུ་འཇོག་ལ། རྒྱུན་པར་ཕྱོགས་ཀྱི་འདུ་བ་ཆེ་ཕྲ་ཞལ་མཇལ་
རྣམ་ལ་སྐྱབས་སྡོམ། དུས་ཁྲིམས་ཡན་ལག་བརྒྱད་པའི་གསོ་སྤྱོང་། རྐྱེན་སེལ་གྱིས་བྱིན་
རླབས་རྗེས་གནང༌། དབང་བཀའ་ཚེ་འགུགས་སོགས་སོ་སོའི་རེ་འདོད་སྨིན་པ་དང༌། ལོ་
ཤས་སོགས་སྐབས་རེར་བཞུགས་པ་ཀུན་ལ་རྫོགས་ཆེན་ཐུན་མོང་དང་ཐུན་མིན་ཁྱད་པར་
གྱི་ཉམས་ཁྲིད་ཁམས་དབང་དང་བསྟུན་པའི་རྗེས་འཛིན། སྟོན་དཔྱིད་རྣམས་སུ་ཡེ་ཤེས་བླ་
མ་ལྟར་རུ་ཤན་རྒྱུན་བསྟར་ཆག་མེད་གནང་བ་སོགས་མཆོག་དམན་སྤྱི་བྱེར་གྱི་རེ་བ་ཡོངས་
སུ་འགེངས་བར་མཛད། རབ་ཚེས་ཤིང་ཡོས་ལོར་གླིང་ཚང་སྨན་པ་བླ་མ་ཚུལ་ཁྲིམས་རྒྱལ་
མཚན་སྔར་ནས་རང་སློབ་དུ་གྱུར་པས་བརྟན་མཁས་ཀྱི་ཡོན་ཏན་ཐུགས་རྒྱུས་ཆེ་ཞིང་། ལུང་
ཁུངས་གཙང་བ་སོགས་ལ་དགོངས་ཏེ། རྒྱལ་བཀའ་རིན་པོ་ཆེའི་བཀླག་ལུང་། གཞན་ལུང་
རྒྱུན་ཡོད་རིགས་ཞག་ལྔ་བཅུ་སྐོར་དུ་གསན། ཟང་ཟིང་གིས་མཆོད་འབུལ་དང་ཉམས་ལེན་
གྱི་དོགས་གཅོད་སོགས་ཐུགས་དགོངས་རྫོགས་པར་གནང༌།

d
6
མེ་སྦྲུལ་ལོ་རྨུགས་སངས་ཚེ་སྤྲུལ་དམ་པ། ཉི་གྲགས་རྒྱལ་པོ་སྤྲུལ་སྐུ།
སྒྲུབ་བླ་ཆོས་དབྱིངས་རྡོ་རྗེ་སོགས་སློབ་ཚོགས་གསར་རྙིང་མང་དུ་འདུས་པ་ལ་ཐུགས་
བཞེད་ཀྱི་དབང་ཁྲིད་དང་བོགས་འདོན། གླིང་ཁ་གཤིས་རྒྱ་དཔོན་ཚང་གི་བློ་གྲོས་རྒྱལ་པོ་
སྐུ་མཆེད། ཀུན་བཟང་རྣམ་རྒྱལ་སོགས་ལའང་ཆོས་འབྲེལ་གནང༌། འདི་ལོ་དབྱར་འབྲིང་
པོར་ཕྱག་ཕྲེང་བའི་དམག་ཟིང་གིས། ཉག་སྨད་སྐོར་དང༌། ཀཿདཔལ་གྱི་དབུས་སྡེ་དགེའི་
མངའ་འོག་གི་དགོན་སྡེ་ཕལ་ཆེར་ལ་གནོད་པ་ཚབས་ཆེན་བསྐྱལ། རང་སྒར་དུའང་དམག་
དུམ་སྔ་ཕྱི་མང་ཞིག་འོང་ནས། བླ་བྲང་རྟ་དྲེལ། སློབ་མ་རྣམས་ཀྱི་གྲོ་ཆས་སོགས་གཏོར་
བརླགས་ཆེར་བྱུང་ཡང་། དམག་དཔོན་གྱིས་གྲུབ་དབང་དམ་པ་ལ་མོས་འདུན་ཆེ་སྟབས་ཀྱིས།
རྒྱུ་ནོར་ཤོར་རིགས་དངོས་དང་འཚབ་སོགས་ཀྱིས་ཕལ་ཆེར་ཕྱིར་ཕུལ་ནས་རང་ཡུལ་དེངས།
རྟ་དྲེལ་དེད་མི་རྣམས་ལ་མི་འདོད་པ་འཕྲལ་དུ་བྱུང་བ་སོགས་སྲུང་མའི་ཕྲིན་ལས་ཡིན་ཞེས་
ཕལ་ཆེར་གྱིས་བཤད་འདུག་ཀྱང་ཡིན་མིན་ཁ་མཚམས་གཅོད་དཀའ་བས་ཡུལ་ལ་སྒྲོ་སྐུར་
གྱི་རྒྱུར་འགྲོ་སྙམ་སྟེ་མ་བྲིས།
དེ་མཚམས་བྲག་སྤྲུལ་རིན་པོ་ཆེ་པདྨ་རྒྱལ་མཚན་དཔོན་སློབ། ལྕགས་
ལ་དགེ་རྒན་འཇམ་དཔལ་སྐྱབས་མཆོག་སོགས་ཀྱི་དབུས། འདུས་པ་གསར་རྙིང་ཀུན་ལ།
དབང་ཁྲིད། གདམས་པ་སོགས་ཞིབ་རྒྱས་བསྩལ་ཏེ། ཁྱེད་རྣམས་རང་ཡུལ་སོགས་རི་ཁྲོད་
གཞན་རེ་བརྟེན་ན་ལེགས། ཁོ་བོ་སྔར་ནས་འདན་ཡུལ་པདྨ་རི་མཐོ་སོགས་ལ་བསྐྱོད་འདུན་
ཆེ་ཡང༌། རྫ་དཔལ་སྤྲུལ་རིན་པོ་ཆེའི་ཞལ་ནས་ད་ལྟ་བཤོལ་དང་ཕེབས་དགོས་དགོངས་ན་
རིམ་གྱིས་སྟབས་བདེ་རེ་ལོས་འོང་གསུངས། དེ་རྗེས་ལན་གྲངས་ཕེབས་བཞེད་མཛད་ཀྱང་
གཞན་རྐྱེན་གྱིས་བཤོལ། ད་རེས་ཅིས་ཀྱང་དུས་ལ་བབ་ཅེས་ལྡོག་མེད་ཀྱི་གསུང་མོལ་གནང་
སྐབས། བླ་བྲང་ཆོས་སྒར་བཅས་པས་ཞུ་ནན་ཕུལ་ཀྱང་བཀའ་མ་གནང་། ཀཿདཔལ་རྫོགས་
གསར་སོགས་ཀྱི་མཆོག་སྤྲུལ་དམ་པ་རྣམས་གདན་སར་བཞུགས་འཇགས་གྲུབ་པའི་ཞུ་
གསོལ་གསུང་ཤོག་བང་མི་ཆེད་བཏང་མང་དུ་འབྱོར་ཀྱང་། ལོ་གསུམ་ཙམ་གྱི་མཚམས་ཕྱིར་

བཞུགས་གདན་འཇགས་པའི་ཞལ་བཞེས་ཙམ་ལས། ཕེབས་རྒྱུའི་སྟ་གོན་བསྒྲིགས། གླིང་
ཚང་ཆོས་རྒྱལ་ཡབ་སྲས་རང་གི་ཆིབས་དང་། དཔོན་སྡེ་ལྷན་ནས་རྟ་དྲེལ་ཁལ་མ་བསུ་མི་
བཅས་ཆོས་སྒར་བར་འབྱོར། ཧོར་ཟླ་བཅུ་པའི་ཚེས་ཉེར་ལྔ་ལ་སྟོན་འཁོར་ལྟོས་བཅས་ཆིབས་
བསྒྱུར་གནང་སྟེ་ལམ་བར་ཚུགས་ཐུང་གིས། ཧོར་ཟླ་བཅུ་གཅིག་པའི་ཚེས་ཉེར་བཞི་ལ་
ལེགས་དགོན་དུ་བཞུགས་གདན་འཇགས། ཉེར་ལྔའི་དུས་མཆོད་ཀྱང་གནང་། དེ་མཚམས་
གླིང་ཆོས་རྒྱལ་དཔོན་བློན་དེར་ཆག་ཕེབས་མངའ་འབངས་བཅས་ལ་ཞག་བདུན་ཕྲག་བར་
ཆོས་འབྲེལ་གནང་། འདི་སྐབས་ཉིན་ནར་མར་འདུས་པ་སྟོང་ཕྲག་ལྷག་རེ་བྱུང༌། རྫོགས་
ཆེན་ནས། རྫོགས་སྤྲུལ་རིན་པོ་ཆེ་ཐུབ་བསྟན་ཆོས་ཀྱི་རྡོ་རྗེ་དགོན་ཐོག་ཏུ་ཕེབས་དགོས་པའི་
ཞུ་ཤོག་དང་། ཉིད་ཀྱི་ཆིབས་རྟ་སོགས་རྟ་དྲེལ་དང་། གྲྭ་པ་བཅོ་ལྔ་ཙམ་ཆིབས་བསུར་འབྱོར་
བས་ཆིབས་བསྐྱོད་གནང་། དགོན་ཐོག་ཆགས་ཕབ་སྐབས་དགེ་འདུན་པ་ལྔ་བརྒྱ་ལྷག་གིས་
བསུ་བ་སེར་སྦྲེང་རྒྱས་པར་མཛད་པས། རྗེ་བླ་མ་ཉིད་སྤྱིར་སྦོས་བཅས་ཀྱི་འུར་ཟིང་ལ་ཐུགས་
མི་དགྱེས་པ་དང་། ཁྱད་པར་དགོན་དེར་སྤྱི་བྱེར་ལ་སྐུ་གེགས་འཚུབ་ལྷོངས་ཆེ་བའི་དབང་
གིས། བཀའ་བཀྱོན་དང་། ཕལ་ཆེར་ལ་ཕྱག་འཇུག་ཀྱང་གནང་། དེ་ནས་ཞག་ལྔ་བར་
གཟིམས་སྤྱིལ་ཉི་གཟིགས་ཁང་དུ་བཞུགས།
མཁན་རྒན་བློ་གསལ་རྒྱ་མཚོའི་དབུས། མཁན་པོ་ཕལ་ཆེར། བཤད་གྲྭ།
སྒྲུབ་གྲྭ། གཞིས་བྱེས་ཀྱི་གྲྭ་ཚང་། གསོལ་ཁ་ནང་པ་བཅས་ལ་ཆོས་འབྲེལ་ཉུང་བསྡུས་རེ་
དང་། ཉམས་ལེན་དོགས་སེལ། བཀའ་བསྒོ། ཕྱག་དབང་སོགས་གནང་། རྫོགས་སྤྲུལ་རིན་
པོ་ཆེར་སྔར་རྫོགས་ཆེན་སྐོར་ཕུལ་བའི་དོགས་སེལ་དང་དང་ཐུགས་གསོས་རྩ་ཐོ་བཅས་
ཕུལ། ཕན་ཚུན་ཚེ་དབང་གསན་རེས་སོགས་བླ་སློབ་ཐུགས་ཡིད་གཅིག་འདྲེས་སུ་གྱུར་ཏེ་
སླར་ལེགས་དགོན་དུ་ཆགས་ཕབ། ས་རྟ་ལོའི་སྟོན་སོ་ནས། ཡུལ་སྐྱོང་འབྲི་གུང་གི་ཞོལ།
མཛེས་པདྨ་རི་མཐོ། གླིང་མཐིལ། གྱད་སོགས། ཟླ་ཆུ་ཕ་རི་ཚུ་རི་རྣམས་སུ་སྦྲ་ཡི་ཆར་སྐྱོབ་
ལ་བརྟེན་ནས་ཆོས་སྒར་ཐུགས་གར་བབ་སྤོ་འཇོག་གིས་ཕེབས་ཏེ་གཟུགས་ཅན་གཟུགས་

མེད་ཀྱི་སེམས་ཅན་ཀུན་ལ་འགྲོ་དོན་ཅི་རིགས་གནང༌།
དེ་དག་གི་སྐབས་སུ་བླ་སྤྲུལ་ཀྱང༌། ཟེ་ཆེན་རྒྱལ་ཚབ་རིན་པོ་ཆེ། རབ་
འབྱམས་དྲུག་པ། ཀོང་སྤྲུལ། རྫོགས་དགོན་གྱི་མཁན་སྤྲུལ་ཆེ་ཕྲ་རྣམས་དང་། རྫོང་གསར་
མཁྱེན་སྤྲུལ་རིན་པོ་ཆེ། གླིང་རྗེ་དྲུང་། ཀཿཐོག་རྨོག་གྲུབ་རིན་པོ་ཆེ། ཟུར་མང་དྲུང་པ་ཀརྨ་
ཆོས་ཀྱི་ཉིན་བྱེད། མདོ་རིན་པོ་ཆེ་ཁམས་གསུམ་ཟིལ་གནོན་བཞད་པ་རྡོ་རྗེ། སྒོ་ཆེན་དབོན་
པོ། གཞི་ཆེན་བཻ་རོ། སྣ་ཚོགས་རང་གྲོལ་ཡང་སྲིད། ཇོ་བོ་དགོན་སྤྲུལ་སྐུ་བློ་རྒྱམ། གསེར་
དུང་དཀར་དགོན་གྱི་དབོན་པོ། རག་ཁྲོམ་སྤྲུལ་སྐུ། ཕྱག་ཚྭའི་དབོན་པོ་ཡིད་བཞིན་དབང་
རྒྱལ། གྲུ་གུ་རྟོགས་ལྡན་རིན་པོ་ཆེའི་སྐུ་སྲས་འཕགས་མཆོག་སྐུ་མཆེད། དགེ་མང་མཁན་
ཡོན་དགའ། མཁན་ཀུན་དཔལ། ཁྲོ་ཤུལ་དགེ་སྤྲུལ། གླང་ནག་སྤྲུལ་སྐུ། ནོར་གླིང་སྤྲུལ་
སྐུ། གོ་འཇོ་རག་དགོན་མཆོག་སྤྲུལ། རྨུགས་སངས་ནས་མ་ཡུམ་ཡང་སྲིད་མཆོག་སྤྲུལ་བློ་
བཟང་སོགས་མཁན་སྤྲུལ་གྲངས་མང་དང༌། བོན་གཏིང་ཆེན་སྦྲ་སྤྲུལ། སྤྲུལ་སྐུ་ཟླ་གྲགས།
སྨོན་རྒྱལ་སྤྲུལ་སྐུ་རྣམ་གཉིས། ཁྲོ་ཚང་སྤྲུལ་སྐུ། འབུམ་སྨད་སྤྲུལ་སྐུ། དཔལ་ཁྱུང་སྤྲུལ་
སྐུ་སོགས་བོན་གྱི་བླ་སྤྲུལ་རྣམས་དང་། སྟོད་ལྷོ་འབྲུག་རྒྱལ་པོའི་སྲས་མོ་སྔ་ཕྱི་རྣམས་དང༌།
རྒྱ་ལྕགས་ལ་རྒྱལ་པོ་འཇིགས་བྲལ་རྡོ་རྗེ། སྲས་མོ་ནོར་འཛིན་དབང་མོ། གཞུང་སའི་མདའ་
དཔོན་སྟག་རྣ་རྣམ་རྒྱལ་དོན་གྲུབ་སོགས། རུ་རྒྱ་ཞལ་ངོ་མང་རའ། འགོ་ལོག་དཔོན་དབང་
ཆེན་མདོ་སྡེ། དགེ་རྩེ་ཨ་རིག་བཟའི་དཔོན་སྤུན་གྲས། ཟླ་ཐ་མའི་དཔོན་བཅས་མི་དཔོན་
དང༌། ཉེ་སྐོར་ཟླ་རྒྱུད། འགོ་ལོག་གསེར་ཐར། སྡེ་གླིང་བཅས་ཀྱི་མཚོན།
སྟོད་རྒྱ་གར་ཁུ་ནུ་དང༌། ལྷོ་འབྲུག་རྒྱལ་པོའི་མངའ་འོག་མན་ཆད་ནས།
སྨད་རྒྱ་ནག་དར་རྩེ་མདོ་ཡན་ཆན་ཀྱི་སློབ་ཚོགས་གྲངས་མེད་པར་འདུས་པ་ཀུན་ལ། ཐུན་
མོང་དང་ཐུན་མིན་གྱི་ཉམས་ཁྲིད། དབང་བཀའ། མི་ནག་ཕོ་མོ་རྣམས་ལ། སྐྱབས་སྡོམ།
དུས་ཁྲིམས། བློ་ལྡོག་རྣམ་བཞི་སོགས་ཆོས་འབྲེལ་གནང་སྟེ། སྐྱེ་བོ་རྣམས་ལ་སྲོག་གཅོད་
གཏན་སྤང་། སྤྱིར་ཐམས་ཅད་ལ་མ་ཎི་དུང་ཕྱུར་གྲངས་མང་སོགས་ཀྱི་ཁས་ལེན་དགེ་བསྐུལ་

བློས་མི་དཔོག་པ་གནང་། རྒྱལ་ཁམས་དེ་ཉིད་དུ་གླིང་ཆོས་རྒྱལ་དཔོན་སྡེས་བསྐུལ་མ་དང་
སྦྱིན་བདག་ཞུས་ཏེ་བདུད་རྩི་སྨན་གྱི་སྒྲུབ་པ་ལན་གསུམ་མཛད་པས་སྣོད་བཅུད་ཀྱི་དགེ་
མཚན་ངོ་མཚར་བར་གྱུར།
དེ་ནས་ལྕགས་བྱ་ལོར་གཞུང་སའི་བཀའ་བློན་ས་དབང་བླ་མ་དང༌།
ཀཿཐོག་སི་ཏུ་རིན་པོ་ཆེ། དཔལ་ཡུལ་ཡང་སྤྲུལ་རིན་པོ་ཆེ་ཀརྨ་ཐེག་མཆོག་སྙིང་པོ། པད་
ནོར་རིན་པོ་ཆེ། རྫོང་གསར་མཁྱེན་སྤྲུལ་རིན་པོ་ཆེ་སོགས་ནས་སྔར་གྱི་ཞལ་བཞེས་རྗེས་
བསྐུལ་གྱི་ཞུ་ཤོག་ལན་གྲངས་ཕེབས་བཞིན། ཧོར་ཟླ་བརྒྱད་པའི་ཚེས་ཉེར་དགུ་ལ་གླིང་གི་
རྒྱལ་ཁབ་ནས་ཞབས་བཏེགས་ཏེ་དགུ་པའི་ཉི་ཤུ་ལ་གདན་ས་བཀྲ་ཤིས་དུང་དཀར་སྒང་
དུ་ཆགས་ཕེབས། གདན་ཤུལ་གཟིམས་ཁང་གོང་འོག་རྣམས་སུ་དགྲ་རྐུན་དང་། དམ་གྲིབ་
ཅན་སོགས་སྡོད་གནས་བྱས་སོང་བར་ཁྲུས་གསོལ་མནོལ་བསང་སོགས་མ་གྲུབ་གཤིས།
གནས་གྲིབ་ལྟ་བུའི་རྐྱེན་གྱིས་ཁམས་འཁྲུགས་ཟ་ཟི་བསྙུན་ཚུལ་བཞེས། ཁྱི་ལོའི་ཧོར་ཟླ་
དང་པོའི་ཚེས་གཅིག་ནས་བཟུང་བསྟུན་ཁམས་བབ་ཇེ་ལྕིར་སོང་བས། སློབ་ཚོགས་སྤྱི་བྱེར་
ཀུན་ནས་ཉིན་མཚན་གཡེལ་མེད་དུ་ཞབས་རིམ་སྣ་ཚོགས་ལ་འབད། ཧོར་ཟླ་གསུམ་པའི་
སྐོར་ཞལ་གདམས་བསླབ་སྟོན་མང་དུ་གནང་ཀྱང་རྣམ་ཐར་རྒྱས་པར་བྲི་འདུན་ལ། འདིར་
མ་བཀོད། དེ་སྐབས་གསུང་འཕྲོས་མཛད་སྒོ་གང་ལ་བརྟགས་ཀྱང་སྐུ་ཚེའི་འདུ་བྱེད་རྫོགས་
སུ་ཉེ་ཡང་། བླ་བྲང་དང་སློབ་འབངས་མཁན་སྤྲུལ་ཀུན་ནས་ཞབས་བརྟན་བཞུགས་གསོལ་
ཅི་རིགས་ལ་འབད་པ་རྒྱུན་མི་ཆད་པ་སྔར་ལྟར་དང་། མདོ་ཁམས་ཀྱི་གསར་རྙིང་རིས་མེད་
པའི་དགོན་སྡེ་ཕལ་མོ་ཆེར་གསུང་སྒྲུབ་ཡོན་འབུལ་རྒྱ་ཆེར་ཞུས། རྫོང་གསར་མཁྱེན་སྤྲུལ་
རིན་པོ་ཆེ། བྲག་སྤྲུལ་རིན་པོ་ཆེ་པདྨ་རྒྱལ་མཚན། དཔལ་ཡུལ་རྫོང་དབོན། སྒྲུབ་བླ་ཆོས་
དབྱིངས་རྡོ་རྗེ་སོགས་ཀྱིས་ཞི་དྲག་གི་ཞབས་རིམ་གནད་སྨིན་མང་དུ་གནང་། ཁྱད་པར་ཀཿ
ཐོག་རྨོག་སྤྲུལ་རིན་པོ་ཆེས་བདུད་རྩི་སྨན་གྱི་སྒྲུབ་པ་དང་འབྲེལ་ཕྱག་རྒྱའི་རྟེན་འབྲེལ་ཕུལ་
བ་སོགས་ཀྱིས་ཧོར་ཟླ་བཞི་པའི་ཚེས་བཅོ་ལྔ་ནས་བསྙུན་ཁམས་ཡར་དྭངས་དང་བསྟན་འགྲོ་

སྤྱི་སྒེར་ཐུགས་ནས་མ་བསྐྱེད་པའི་བཀའ་དྲིན་བརྗོད་འདས་སུ་གྱུར། དེ་ཡང་བླ་སྤྲུལ་རྣམས་
ཀྱི་ཐུགས་རྗེ་དང་རྟེན་འབྲེལ་བསླུ་མེད་ཀྱི་བདེན་པས་མཚམས་སྤར་ཏེ། སྐྱེ་འཇུག་ལ་རང་
དབང་བསྒྱུར་བའི་གྲུབ་འབྲས་ངེས་པར་མཐོང་ཆོས་སུ་གྱུར་པར་སེམས་སོ། །
ཧོར་ཟླ་ལྔ་པ་ནས་གནས་ཆེན་དུང་རལ་བྲག་དཀར་གྱི་ལྷ་ཞོལ་སོགས་སུ་
སྦྲ་ཡི་ཆར་སྐྱོབ་ལ་བརྟེན་ནས་བཞུགས། མཁན་ངག་དབང་དཔལ་བཟང་། ཡང་ལེ་སྤྲུལ་
སྐུ་ཀུན་བཟང་། གྱང་པ་དགེ་བཤེས། གོ་འཇོ་ནུབ་དགོན་སྤྲུལ་སྐུ། འགྲོ་འདྲེན་སྤྲུལ་སྐུ། ཚ་
ལི་བླ་མ་ཀུན་བཟང་རྣམ་རྒྱལ། གྱང་དཀར་སྤྲུལ་སྐུ་མི་འགྱུར། གཡོན་རུ་དཔོན་གཏེར་སྟོན་
རྣམ་གྲོལ་གླིང་པ། ཟངས་པ་རྒྱལ་པོའི་སྡེ་ཁ་ཆེ་བ་བསྟན་འཛིན་སོགས་ཀྱིས་མཚོན་བླ་སྤྲུལ།
དཔོན་རིགས་མང་དུ་འདུས། སོ་སོར་བཞེད་དོན་བསྐང་། ཕག་ལོའི་ཧོར་ཟླ་བརྒྱད་པ་སྐོར་
ལ་ཆོས་ཁྲི་གཤིས་ནས་ཆོས་སྒར་དུ་ཕེབས་ཏེ། ཀཿཐོག་ནས་མཁས་བཙུན་བཟང་པོའི་ཡོན་
ཏན་མཆོག་དང་ལྡན་པ་མཁན་སྐལ་བཟང་དབང་ཕྱུག་གདན་དྲངས་ནས། བསྟན་འགྱུར་རིན་
པོ་ཆེ་ལུང་རྒྱུན་ཡོད་རིགས་གསན།
ཨ་མདོ་གཙོས་ཀྱི་ཡུལ་ནས་མཁས་པ་ཤྲཱི་རྒྱལ་པོའི་ཡང་སྲིད་དམ་པ་
དང་། རྒྱ་གར་ཁུ་ནུ་པ་ལྔ་རིག་སྨྲ་བའི་དབང་པོ་བསྟན་འཛིན་རྒྱལ་མཚན། སྡེ་གཞུང་སྤྲུལ་
པའི་སྐུ་སོགས་ཀྱང་ཕེབས། ཤིང་བྱི་ལོར་གླིང་རྒྱལ་པོ་ལྕམ་དྲལ་སྲས་བཅས། སྟག་རྣ་མདའ་
དབོན་ལྕམ་དྲལ་འབྲས་རིང་པ། བྲག་གཡབ་རྩེ་དྲུང་། གཞུང་སའི་རུ་བརྒྱ་ལྡིང་སོགས་མི་
ཆེན་ཆེ་ཕྲ་ཇི་རིགས་དང་། ཀཿདཔལ་རྫོགས་གསུམ་གྱི་བླ་སྤྲུལ། བྲག་སྤྲུལ་རིན་པོ་ཆེ། ས་
ངན་ཏིན་དགོན་སྤྲུལ་སྐུ། སྡེ་གཞུང་མཁན་ཟླ་འོད། གོ་འཇོ་རག་སྤྲུལ་མཆོག་དང་། གཞན་
ཡང་སློབ་ཚོགས་གསར་རྙིང་གྲངས་མེད་འདུས་པ་རྣམས་ལ་རྐྱེན་དབང་བཀའ། ཉམས་ལེན་
དོགས་སེལ། ལྟ་བའི་བོགས་འདོན་སོགས་ཅི་རིགས་གནང་། རང་གཞན་ཀུན་ལ་ལོ་ཁོངས་
འདི་ལས་ཞལ་མི་བཞུགས་པའི་གསུང་འཕྲོས་དང༌། ཁྱད་པར་ཡར་མར་ཚེས་བཅུའི་སྐབས་
དར་ཐག་བརྐྱངས་ཏེ་མར་མེའི་སྨོན་ལམ་གསར་འཛུད་སོགས་ཐ་མའི་མཛད་སྤྱོད་མང་དུ་

བསྩལ་ཀྱང་། རྒྱུན་པར་འདུས་བྱས་མི་རྟག་པའི་ཚུལ་ཁོ་ནའི་གསུང་དང་མཛད་སྤྱོད་གནང་
བའི་སྟབས་ཀྱིས་བློ་འཕྱང་མོ་ཉུག་ཏུ་གྱུར། ཧོར་ཟླ་བཅུ་གཉིས་པའི་ཚེས་གསུམ་གྱི་ཉི་དྲོས་
ནས་ངེས་མེད་ཀྱི་བསྙུན་ཚུལ་གནང༌། སློབ་ཚོགས་སྤྱི་བྱེར་ཀུན་ནས་ཉིན་མཚན་སྤྲེལ་ཏེ་
ཞབས་རིན་ཧུར་ཐག་བསྒྲུབས། ཡར་ཕྱིན་དགོན་སྡེ་རྣམས་ལ་ཡོན་འབུལ་གྱི་གསུང་སྒྲུབ་
ཞུ་རྒྱུ་སོགས་རྟགས་བབ་གང་ཡོད་ལྷག་ལུས་མེད་པར་བསྒྲུབས། སྐབས་དང་སྐབས་སུ་རང་
གཞན་ཀུན་ནས་བཞུགས་ཞུས་གསོལ་འདེབས་ཡང་ཡང་ཕུལ་ཀྱང་བཏང་སྙོམས་ལས་ཞལ་
བཞེས་མ་གནང་། སྤྱིར་འདི་སྐབས་སྔ་ཕྱི་ལ་ལྟས་ཀྱི་མཚན་མ་འགའ་དང་། ཁྱད་པར་ཉིན་
ལམ་ཚུན་ཆད་ཀྱི་ཡུལ་མི་མང་པོས་མཐོང་ཆོས་མཐུན་སྣང་གཅིག་པར་སྔ་དྲོ་ཉིན་མའི་འོད་
ཟེར་གྱི་བཀྲག་ཉམས་ཏེ་ཟླ་བའི་དཀྱིལ་འཁོར་ལྟ་བུར་གྱུར་པ་དང་། འབྲུག་སྐད་ལྟ་བུའི་འུར་
སྒྲ་ཆེན་པོ་མདོ་ཁམས་སྒང་ཕལ་ཆེར་གྱིས་ཐོས་པ་དང༌། ས་ཆེན་པོ་ལན་མང་དུ་གཡོ་ཞིང་
འགུལ་བ་སོགས་ཕྱི་ནང་གི་རྟེན་འབྱུང་གང་ལ་བརྟགས་ཀྱང་ཡིད་སྐྱོ་བའི་གནས་སུ་གྱུར།
ཚེས་བཅུའི་ཉི་ཤར་སྐབས་གདུང་བའི་སྨྲེ་སྔགས་དང་བཅས་ཞིང་འདིའི་བསོད་ནམས་ཀྱི་
དཔལ་དུ་ཞབས་པད་བརྟན་པའི་གསོལ་བ་རྩེ་གཅིག་ཏུ་བཏབ་པས།
སྐབས་དེར་བསྙུན་ཟུག་མེད་པའི་ངང་ཚུལ་གྱིས། ཐུགས་ཁམས་ཤིན་
ཏུ་དྭངས་པའི་གསུང་གླེང་ཅི་རིགས་དང་། འདུས་བྱས་ཀྱི་མཚན་ཉིད་མི་རྟག་པའི་རང་བཞིན་
ལས་མ་འདས་ཤིང་རང་རེ་ཨ་འཛོམ་ལའང་སྤྲུལ་སྐུ་རིག་འཛིན་ཆེན་པོ་སོགས་གྲུབ་ཐོབ་རྣལ་
འབྱོར་པ་མང་དུ་བྱོན་ཀྱང་མཐར་དུས་ཀྱི་ཆོས་ཉིད་ལ་སུས་ཀྱང་བཟློག་ཏུ་མེད་པ་ཤེས་གསལ་
ལྟར་ལ། ཁོ་བོ་ཡང་རྟེན་འབྲེལ་གྱི་སྒོ་རྣམས་མ་འཆུག་ན་ཡུན་དུ་འཚོ་བའི་བརྡའ་ལུང་རང་
ལ་ཡིད་ཆེས་པ་ཡོད་རུང་། ཆུང་ནས་འདུས་བྱས་ལ་སྙིང་པོ་མེད་པའི་མཚན་ཉིད་ཤེས་ཤིང༌།
ཟབ་གཏེར་ཀྱང་སྔོན་གྱི་གཏེར་རྙིང་ཕལ་ཆེར་དར་ནུབ་ཅི་རིགས་སུ་གྱུར་པ་མཐོང་ཆོས་
ལ་དཔྱད་ན། རང་གཞན་གྱིས་ཉམས་སུ་ལེན་བྱ་གདམས་ངག་གིས་མི་ཕོངས་པ་དང༌། ར་
བཤའ་རྔ་བརྡུངས་ཀྱིས་དཀོར་ནག་ཟ་ཞིང་། བོན་གྱེར་འཆོལ་ཉོག་སྤྲོད་པ་ལ་དགོས་པ་མེད་

པར་མཐོང་ནས། ཟབ་གཏེར་གྱི་རིགས་མཐའ་དག་མ་འོངས་པའི་དོན་དུ་སྨོན་ལམ་གཏད་
རྒྱ་བྱས་པ་ལས། རིང་འཆོའི་རྟེན་འབྲེལ་དང༌། ཟབ་གཏེར་གྱི་སྐོར་གཞན་རྐྱེན་ངན་པས་
རྟེནའབྲེལ་འཆུག་པའི་བར་ཆད་པ་བརྩམས་པ་སོགས་གང་ཡང་མེད་ཅིང་། བློ་གཏད་གཅིག་
ཆོག་འོད་གསལ་རྫོགས་པ་ཆེན་པོ་ལ་བྱས་པས་རང་སྐལ་དང་མཐུན་པར་རིང་བརྒྱུད་ཉེ་
བརྒྱུད་གང་ལ་ཡང་ཆོས་གཞན་ལ་འགྲམ་ཆུ་མི་ལྡང་བའི་གདེང་རྙེད། ཁྱེད་ཚོས་ཀྱང་ཆོས་
རྫོགས་ཆེན་ལ་ཉམས་ལེན་མཐར་ཐུག་གྱིས་དང་བསླུ་བ་མེད་ངེས་ཡིན། སྤྱིར་རྒྱུ་དོན་ཆོས་
གསུམ་གྱིས་འབྲེལ་བ་ཡོད་པའི་སློབ་བུ་སྤྱིན་བདག །ཐ་ན་རིག་འཛིན་འགྲོ་འདུལ་དཔའ་
བོ་རྡོ་རྗེ་ཞེས་པའི་མཚན་སྒྲ་ཙམ་ཐོས་པ་ཀུན་ཀྱང་ཁོ་བོས་འདུན་པ་གར་གཏད་པའི་ཞིང་
དེར་སྐྱེ་བ་གཞན་གྱིས་བར་མི་ཆོད་པར་འདུས་པའི་འཁོར་དུ་སྐྱེ་བའི་སྨོན་ལམ་ཀྱང་ཡང་ཡང་
ཆུང་ནས་ད་བར་བཏབ་པ་དང༌། ལུང་བསྟན་ཕལ་ཆེར་ན་ཡོད་ལྟར་ལ། ཁྱད་པར་ཉམས་
ལེན་དངོས་གཞིའི་ཟབ་ཁྲིད་བཏབ་པ་ཀུན་རྩེ་གཅིག་ཉམས་ལེན་ལ་བརྩོན་དང༌། ཚོམ་བུ་
གཅིག་ཏུ་སངས་རྒྱས་པ་ལ་ཐེ་ཚོམ་མེད་ཅིང༌། དེང་ཕྱོགས་ཀྱིས་བཤེས་གཉེན་ཕལ་མོ་ཆེ་
གཞན་དོན་དུ་གཟིགས་པ་ཀུན་དམ་སེལ་ཡིན་སྐད་པའི་གཏམ་ངན་ཁོ་ན་ཐོས་རྒྱུ་འདུག་
ཀྱང༌། རང་རེ་གྲྭ་སློབ་དམ་ཚིག་ལ་སེལ་མེད་པས་གཤེགས་དགའ་བཞུགས་སྐྱིད་ཡིན་པར་
མ་ཟད། རེ་ཞིག་ཚེ་གཅིག་གི་འདུན་མའི་བྱ་བ་ཐམས་ཅད་ཡོངས་སུ་རྫོགས་ནས་མཐར་ཕྱིན།
ཁྱད་པར་དུས་ཀྱི་འཚུབ་ལྷོངས་ཀྱང་ཞལ་བཞུགས་ནས་བཟློག་དཀའ་བ་སོགས་དགོངས་
པ་གཞན་དོན་དུ་གཤེགས་པའི་གསུང་འཕྲོས་མང་ཞིག་དང་། སོ་སོར་ཞལ་བཀོད་དབུགས་
དབྱུང་སོགས་གང་འདུལ་གྱི་གསུང་ཅི་རིགས་གནང་ཡང་མང་པོ་འདིར་མ་བཀོད།
འདི་ལྟར་མི་ངོ་རྣམས་དང་སློབ་མ་བཅས་མང་དུ་འདུས་པ་ལ་ཐ་མའི་
གསུང་གླེང་ཁོ་ནར་ཕེབས་པས་གུས་ཅག་མྱ་ངན་གྱི་ཁང་པར་ཚུད་ཀྱང་བྱ་ཐབས་ཟད། ཉིན་
དེའི་དགོང་མོ་སྒྱུ་འཕྲུལ་ཞི་ཁྲོའི་བཀོད་པ། ཕུར་པ་ཕྲིན་ལས་ཀྱིས་ལྷ་ཚོགས། མ་དང་མཁའ་
འགྲོའི་བསུ་བ་སོགས་གཟིགས་སྣང་ཟུར་ཙམ་རེ་ཕེབས། གཞན་གསུང་གླེང་ཆེར་མི་གནང་

བར་བཞུགས། ནམ་ཕྱེད་ཙམ་ནས་ཤངས་སྒྲོམ་ནས་འོད་དུམ་བུ་དུམ་བུ་ལྟ་བུ། གོང་བུ་སྲན་
མ་ཙམ་མང་པོ་ཁྲ་ཧྲི་ལི་ལི་འབབ་པ་མཇལ་ཀྱང་། དངོས་པོ་ཐོགས་རེག་དུ་གྱུར་པ་ཅི་ཡང་
མི་འདུག་ཅིང་། ཐོ་རངས་ཁ་ཙམ་ལ་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་
བསྟན་སོང་ངོ་། །
དེ་ནས་ཚེས་ཉེར་གཅིག་བར་གསང་རྒྱ་བསྡམས། ཚེས་ཉེར་གཉིས་ཀྱི་སྔ་
དྲོར་ཀཿཐོག་མཁན་རིན་པོ་ཆེ་ངག་དབང་དཔལ་བཟང་ནས་ཞབས་རིམ་གསུང་སྒྲུབ་ཕེབས་
པའི་འཕྲོ་ཁེལ་བས། ཐུགས་དམ་བཀྲོལ་ཚུལ་གྱི་བཀའ་དྲིན་མཛད། གཟུངས་བུམ་དང༌།
དྲི་བཟང་སྣ་ཚོགས་ཀྱི་ཆུས་སྐ་གདུང་རིན་པོ་ཆེར་གདུང་ཁྲུས་དང་། མཐིང་ཤོག་ལ་རིན་པོ་
ཆེ་དང་སྤོས་ལན་ཛ། ཝརྟུ་སོགས་བྲིས་པའི་གནས་ཡིག་རྣམས་ཞིབ་པར་ཕུལ། གདུང་དཀྲིས་
ནང་མཛོད། བཟང་གོས། ཨ་ཤོ་སོགས་ཀྱིས་བྱས་པའི་བར་མཚམས་དྲི་བཟང་དང་། ཙནྡན་
དཀར་པོ་སོགས་བསིལ་སྨན་སྣ་ཚོགས་ཀྱི་ལྡེ་གུ་སྤོམ་ཆེན་གྱིས་གཏམས་ཏེ། ལོངས་སྤྱོད་
རྫོགས་སྒྲའི་རྒྱན་ཆས་དང༌། རྡོ་རྗེ་འཆང་གི་རྣམ་པར་མངའ་གསོལ། རང་གཞན་ཀུན་ནས་
མཆོད་པ་ཅི་འབྱོར་གྱི་མདུན་བསྟར། དེ་ཉིད་ཆོས་སྒར་དུ་འཁོད་པའི་འདུས་པ་ཀུན་ནས་
མཇལ་ཁ་ཞུས། དེ་ནས་བཟུང་ཞག་དྲུག་ཅུའི་བར། ཀཿཐོག་རྨོག་སྤྲུལ་རིན་པོ་ཆེ། དཔལ་ཡུལ་
ཡང་སྲིད་རིན་པོ་ཆེ་ཀརྨ་ཐེག་མཆོག་སོགས་བླ་ཆེན། རང་སློབ་བླ་སྤྲུལ་གྲངས་མང་མཆོད་
འབུལ་ཕེབས་པ་རྣམས་ཀྱིས་བླ་མཆོད་རྒྱུན་ཆད་མེད་པར་གསུངས། གུས་ཅག་མི་ངོ་རྣམས་
ཀྱིས་ཀྱང་ཉིན་བཞིན། བླ་མཆོད་སྣ་ཚོགས་དང་། དག་པ་རྣམ་པ་གསུམ་པ་ལ་བརྟེན་ཏེ།
བསོད་ནསམ་བསགས་པ་སོགས་རྒྱུན་ཆད་མེད་པ་དང་། གཞན་ཡང་རྩ་གསུམ་ཚོགས་སྐོང་།
རང་གཏེར་དཀྱིལ་འཁོར་ཡོད་རིགས་ཀྱི་ཚོགས་མཆོད་སོགས་ཡིད་ཚིམ་པ་རེ་ཞུས། གདུང་
མཇལ་སྡེ་དགེའི་མངའ་འོག་གི་སེར་སྐྲ་མཆོག་ཕལ། ཧོར་ཉག་སོགས་ནས་ཀྱང་གྲངས་མང་
བྱུང་བས་སོ་སོས་དགེ་སྒྲུབ་སྡིག་སྤང་ཁས་ལེན་རྒྱ་ཆེན་བསམ་ལས་འདས་པ་ཞུས་སོང༌།
གཟིམས་སྤྱིལ་རྒྱབ་ཏུ་རྡོར་སེམས་ཆོ་ག་དང་། བླ་བྲང་དུ་ཀར་གླིང་ཞི་ཁྲོ་བཅས་གསོལ་དགུང་

སུམ་ཅུ་རྩ་ལྔ་རེ་དང༌། བདུན་རེ་བཞིན་ནོར་འཛིན་བླ་སྤྲུལ་གཉིས་རེ་བརྗེ་ལེན་ལ་བསྙེན་
བཀུར་གཟབ་ཁུལ་བྱས།
ཧོར་ཟླ་གཉིས་པའི་ཚེས་བཅུ་ལ་སྤོས་རོལ་གྱིས་མདུན་བསུས་ཏེ་སྐུ་
གདུང་རིན་པོ་ཆེ་གདུང་ཁང་དུ་གདན་དྲངས་པས་མེ་ཏོག་གི་ཆར་ཤིན་ཏུ་མཐུག་པར་བབ།
དཔལ་ཡུལ་ཡང་སྲིད་རིན་པོ་ཆེ། མཁན་རིན་པོ་ཆེ་ཚུལ་ཁྲིམས་རྡོ་རྗེ་སོགས་ཀྱི་དབུས་རྡོ་རྗེ་
འཛིན་པ་བཅུ་གསུམ་གྱིས། བཀའ་གཏེར་གསར་རྙིང་གི་དཀྱིལ་འཁོར་བཅུ་གསུམ་ཞལ་ཕྱེས་
ཏེ་བཟང་ཤིང་གི་མེ་ལ་བསྲེགས་བཞུ་ཕུལ།དེ་ཉིན་ནམ་མཁའ་ལ་འཇའ་སྤྲིན་ངོ་མཚར་དུ་
མས་གང་བ་དང་། ཁྱད་པར་རྗེ་བླ་མ་ལོངས་སྐུའི་རྒྱན་ཆས་མཛད་པ་དང་། ཀུན་བཟང་ཡབ་
ཡུམ། རྡོ་རྗེ་ཕག་མོ། མཆོད་ལྷ་སྣ་ཚོགས་འཇའ་སྤྲིན་གྱི་ནང་ན་བཞུགས་པ་ཕལ་གྱིས་
གཟིགས་སྣང་དང༌། གདུང་ཁང་གི་བུམ་སྒོར། དབུ་ཁྲོ་བོའི་རྣམ་པ་སྐུ་མདོག་མཐིར་ནག་
སྤྱན་གསུམ་ཁྲ་གྱི་ལེ་བ། སྨར་སྨིན་མཆེ་བ། ལྗགས་འདྲིལ་བ་སོགས་བཟོ་མཁས་པས་སྨན་
འདམ་ལས་བྱས་པ་ལྟ་བུ་ཡུན་རིང་པར་བཞུགས་པ་བླ་གྲྭ་སུམ་ཅུ་སྐོར་དང་གཞན་སེར་སྐྱ་མང་
པོས་མཐོང་སྣང་གཅིག་ཏུ་གྱུར། དེ་ནས་ཞག་ལྔའི་བར་གདུང་ཁང་བཏབ་ཅིང་། ཁྲུས་གསོལ།
བྱིན་འབེབས། མཆོད་འབུལ་སོགས་ནར་མར་བྱས།
ཚེས་བཅོ་ལྔ་ལ་གདུང་སྒྲོམ་ཞལ་ཕྱེས། གདུང་རུས་སྤྱན་དྲངས་པས།
ཐུགས་ལྗགས་སྤྱན་གསུམ་འདུས་པ་སོགས་ངོ་མཚར་བའི་རྟེན་དུ་འབྱོན། དེ་ནས་བཟུང་མེ་
སྟག་ལོ་ཕན་ཆད་གསེར་ཟངས་ཀྱིས་བསྐྲུན་པའི་བྱང་ཆུབ་མཆོད་རྟེན་ཆེ་ཆུང་གཉིས་ཁྲ་རྒྱན་
སོགས་སྤུས་ལེགས་དང་། རས་བྲིས་ཀྱི་སྣང་བརྙན་སྙིང་ཐིག་བླ་བརྒྱུད་ཀྱི་སྐོར་དང༌། སྟོན་
པ་གཙོ་འཁོར་འཁོར་གསུམ་ལ་གནས་བརྟན་བཅུ་དྲུག་གིས་བསྐོར་བ། རྒྱལ་བའི་བཀའ་
འགྱུར་རིན་པོ་ཆེ་ཆ་ཚང་སྤུས་ལེགས་གསར་བླུས། རྗེ་བླ་མའི་དགོངས་བཞེད་བཞིན། གསང་
འགྲེལ་ཕྱོགས་བཅུའི་མུན་སེལ་དང༌། ཀུན་མཁྱེན་གྱི་གསུང་ཐོར་བུ་བཅས་སྤར་གཞི་བྲི་
བརྐོས་ཅི་འགྲུབ་བྱས། གཞན་མདོ་ཁམས་ཕྱོགས་ཀྱི་བླ་སྤྲུལ་ཕལ་ཆེར་དང་། ཀཿདཔལ་

ཞེ་རྫོགས་སོགས་ཀྱི་དབུས་རྙིང་དགོན་རྣམས་དང་། ས་སྐྱ། དགེ་ལྡན། ཀར་འབྲུག །ནང་
བོན་བཅས་དགོན་ཚོ་སོ་སོའི་བླ་སྤྲུལ་མཁན་པོ་འདུས་སྡེ་བཅས་ལ་ཅི་འབྱོར་གྱིས་རྟ་ནོར།
གསེར་དངུལ། བཟང་གོས་དུམ་བུ་ཡན་ཆད་དངོས་རྫས་ཅི་རིགས་ཀྱི་མཆོད་འབུལ་དང༌།
རང་ཡུལ་གྱི་མཁན་སྤྲུལ་རྣམས་དང་འདུས་སྡེ་ལྔ་བརྒྱ་ལྷག་ཙམ་མང་འཚོགས་ཀྱིས། བཟང་
པོ་སྤྱོད་པ་དང་འབྲེལ་བའི་དགོངས་རྫོགས་མཆོད་འབུལ་གྲུབ་པར། འདུས་པ་སྤྱི་ལ་དངུལ་
སྲང་གང་རེ་དང་ཞོ་ལྔ་རེ། མཁན་སྤྲུལ་སོ་སོར་བསྙེན་བཀུར། བགྲང་ལོ་ཉིས་བརྒྱ་ལྷག་
ཙམ་ལ་དངུལ་ཞོ་ལྔ་རེ་བབ་བཅས་མཆོད་སྤྱིན་རང་འཁོས་ཅི་ལྕོགས་བྱས་ཤིང་། དེ་ཡན་ཆད་
ཕྱག་རྫས་ཡོད་རིགས་དངོས་གཙང་དང་། གཞན་སྤྱི་བྱེར་ནས། གདུང་མདུན་འབྲེལ་འཇོག །
གནང་སྦྱིན་ཡོད་རིགས་བཅས་ཡོད་རྒུ་རྩལ་སྤྲུགས་ལྟ་བུའི་མཆོད་འབུལ་དགོངས་རྫོགས་
ཞིབ་ཆ་གྲུབ་པ་འབོར་སྡོམ་རྒྱ་དངུལ་རྡོ་ཚད་ལྔ་བརྒྱ་ལྷག་ཙམ་གྱི་དངོས་རྫ་ས་སོང་ངེས་ལ།
ཐོག་མཐའ་བར་གྱི་བྱ་བ་ཐམས་ཅད་རྗེ་བཙུན་བླ་མའི་ཐུགས་བསྐྱེད་དང་བཀའ་དྲིན་བྱིན
མཐུའི་གེགས་མེད་བློ་བདེ་བར་གྲུབ། གཞན་ཡང་སྒྲོ་སྐུར་མེད་པའི་ཞལ་གཟིགས་ལུང་
བསྟན། བསྡུ་དངོས་བཞི་དང་། འདུལ་བ་རྣམ་བཞིས་གཞན་དོན་མཛད་པ། གཤེགས་རྫོགས་
སྒྲུབ་པ་ཞིབ་ཏིག །འདས་མཆོད་རྟེན་ཐེབས་ཇི་སྲིད་བར་རྒྱུན་འཇགས་རང་གཞན་ཀུན་ནས་
ཞུས་པ་སོགས་ཡི་གེ་མང་དོགས་ཏེ། འདིར་ཞལ་གསུངས་ཀྱི་རྗེས་སུ་ཕྱོགས་པས་ཚིག་ཚོགས་
ཉུང་ངུར་བསྡུས་ཏེ་བཀོད་པ་ཡིན་ཅིང་སླར་ཡང་བླ་མའི་བཀའ་དྲིན་དྲན་པའི་རྟེན་དང་། རྣམ་
ཐར་གྱི་རྗེས་སུ་བག་ཆགས་བཟང་པོ་འཇོག་ཕྱིར། ཞིབ་ཏུ་རྒྱས་པར་བཀོད་རྒྱུ་མ་འོངས་པའི་
བྱ་བས་མདུན་བསུས་ཏེ་རེ་ཞིག་དེ་ཙམ་དུ་བཞག་པ་ལགས།
༡ བརྒྱུད་གསུམ་སྲས་བཅས་རྒྱལ་བའི་ཡེ་ཤེས་ཡོན་ཏན་མ་ལུས་ཀུན། །
དུས་འདིར་འདུལ་བྱའི་དཔལ་དུ་གཅིག་བསྡུས་མི་ཡི་ཟོལ་སྟོན་པ། །མཚན་ཙམ་ཐོས་པས་
སྲིད་ཞིའི་འཇིགས་འཕྲོག་ས་གསུམ་འགྲོ་བའི་མགོན། །གྲུབ་བརྒྱའི་སྤྱིད་དཔལ་ཁྱབ་བདག་
བླ་མའི་ཞབས་རྡུལ་སྤྱི་བོས་མཆོད། ༢ །ལྔ་བདོའི་དུས་ཀྱི་འགྲོ་རྣམས་ཤིན་ཏུ་དམུ་རྒོད་

ལོག་ལམ་འཕྱན། །མགོན་ཁྱོད་བརྩེ་བའི་ཞལ་རས་མཇལ་ཙམ་འཁྲུལ་བའི་སྣང་བ་ཀུན། །
པད་མོའི་གཉེན་གྱིས་མུན་པ་འཇོམས་བཞིན་སྐལ་བཟང་སློབ་བུ་ཡི། །སྙིང་ལ་ཡེ་ཤེས་སྣང་
བ་སྦྱིན་འདི་སུ་ཞིག་འགྲན་ཟླར་འོས།༣ །སྔོན་བྱོན་འཕགས་པས་གདུལ་བར་མ་གྱུར་སྐལ་
དམན་སྙིགས་དུས་འགྲོ། །ཐར་པའི་ལམ་སྟོན་མ་འདྲིས་མཛའ་བཤེས་ཆེན་པོ་མཆོག་ཁྱོད་
ཀྱི། །ཞལ་མཇལ་གསུང་ཐོས་དཔལ་རིར་སྐྱེལ་ཞེས་རྡོ་རྗེའི་ལུང་གིས་བསྔགས། །འདོད་ཞེན་
མ་ཡིན་འབྲེལ་ཚད་དོན་ལྡན་རིག་འཛིན་བླ་མ་གང༌།༤ །གཟུགས་སྐུའི་བཀོད་པ་ད་ནི་ཆུ་བར་
མིག་གི་བགོ་སྐལ་དུ། །མཐོང་བར་མ་གྱུར་དམུས་ལོང་སྐྱབས་བྲལ་འབྲོག་དགོན་མཐར་ལྷུང་
བཞིན། །སྙིང་ནས་ཀྱི་ཧུད་འདོན་ཅིང་ཉིན་མཚན་གདོང་པ་ཆུས་གཡོགས་ཀྱང༌། །དད་པས་
ཉེར་དྲངས་ཐུགས་རྗེའི་འཇུག་པ་ནམ་ཡང་ཡོལ་མི་སྲིད། ༥ །དོན་ལ་སྐེ་འཕོ་ཡོངས་བྲལ་
གཞོན་ནུ་བུམ་པའི་ཀློང་ཉིད་དུ། །རྟག་ཁྱབ་ལྷུན་གྱིས་གྲུབ་པའི་ཕྲིན་ལས་མཐའ་ཡས་མཛད་
པའི་སྒོ། །རྒྱལ་བའི་ལྗགས་ཀྱིས་ཡོན་ཏན་མཐའ་དག་བརྗོད་པར་མི་ནུས་ན། །བདག་འདྲའི་
ཆ་ཤས་ཙམ་ཞིག་བློ་ཡི་ཡུལ་ལས་རིང་འདས་མོད། ༦ །རྗོད་བྱེད་ཚིག་ལ་དཔྱོད་ལྡན་དགྱེས་
པའི་འབབས་སྟེགས་མ་གྱུར་ཀྱང༌། །བརྗོད་བྱའི་དོན་ལ་སྒོ་དང་སྐར་བའི་དྲི་བྲལ་མཐོང་ཐོས་
ཀུན། །དམ་པ་མཆོག་གི་བཀའ་ཡིས་བསྐུལ་དང་རང་གཞན་སྐལ་མཉམ་གྱི། །དད་པའི་
གསོས་སུ་ས་བོན་ཙམ་ཞིག་བྲིས་པའི་དགེ་བ་འདིས། ༧ །སྐྱེ་དང་ཚེ་རབས་རིག་འཛིན་བླ་
མའི་ཐུགས་རྗེས་རྗེས་བཟུང་སྟེ། །མཉེས་པ་གསུམ་གྱིས་སྐད་ཅིག་འབྲལ་མེད་རྟག་ཏུ་ཡོངས་
བསྙེན་ནས། །གསང་བ་གསུམ་གྱི་ཡོན་ཏན་རྒྱ་མཚོར་བདག་ཀྱང་རྗེས་སློབ་པའི། །རྣམ་དག་
དགེ་བའི་ཀུན་སློང་བཟང་པོས་ཉེ་བར་དྲངས་པ་ཡི། ༨ །དམ་པའི་རྟོགས་བརྗོད་ནམ་མཁའི་
མཐའ་དང་རྒྱ་མཚོའི་གཏིང་ཟབ་ལྟར། །གཞལ་བར་མི་བཟོད་ཟབ་དང་རྒྱ་ཆེ་ངོ་མཚར་རྨད་
བྱུང་ལས། སྐྲ་རྩེའི་ཆུ་ཐིགས་མཚོན་ཙམ་གླེང་བའི་བདག་ཀྱང་སྐལ་བཟང་ཐོབ། །མ་རྒན་
ཐོག་དྲངས་མཁས་ཁྱབ་འགྲོ་ཀུན་རྣམ་མཁྱེན་འཐོབ་ཕྱིར་བསྔོ། ༩ །རིག་འཛིན་བླ་མའི་
ཐུགས་རྗེའི་མཁའ་ལ་བྱིན་རླབས་སྤྲིན་ཕུང་འཁྲིགས། །ཡི་དམ་ལྷ་ཡི་དངོས་གྲུབ་མཆོག་གི་

ནོར་བུའི་གྲུ་ཆར་འབེབས།།མཁའ་འགྲོ་ནོར་ལྷ་ཆོས་སྐྱོང་སྲུང་མས་བདེན་ཚིག་ཤིས་པ་
བརྗོད། །ས་གསུམ་བཀྲ་ཤིས་དགེ་ལེགས་སྣང་བས་ཡོངས་སུ་ཁྱབ་གྱུར་ཅིག ༡༠ །
ཅེས་པའང་བཀའ་དྲིན་སུམ་ལྡན་གྲུབ་དབང་རྗེ་བཙུན་བླ་མའི་རྣམ་ཐར་གྱི་
མཇུག་དགོས་ཚུལ་སྨྱོ་ཤུལ་མཁན་རིན་པོ་ཆེ་ཚུལ་ཁྲིམས ་

སུབྷགམནསྱདྭགྷོབིདྷམཏིཿ བྷཊྚརཀསིངྒྷསྱེཤྭརོབིདྱཆྀགྒ
ཏིདམཀལྦིརབཛྲསྱབིམོཀྵཏིསྶ།
༄༅། །རྗེ་བཙུན་གྲུབ་པའི་དབང་ཕྱུག་རིག་འཛིན་འགྲོ་འདུལ་དཔའ་བོ་
རྡོ་རྗེའི་རྣམ་ཐར་སྐལ་བཟང་ཡིད་ཀྱི་གདུང་སེལ་
ཞེས་བྱ་བ་བཞུགས་སོ། །
མཐོང་ཐོས་འགྲོ་ཀུན་ཐར་པའི་ས་བོན་ཐེབས། །ངེས་གསང་ཆོས་ཀྱིས་
མཐའ་ཡས་གདུལ་བྱ་བསྐྱངས། །སྣང་བཞི་མཐར་ཕྱིན་དྲི་མེད་ཀློང་ཡངས་ཞབས། །ཚེ་
རབས་གཏན་གྱི་སྐྱབས་སུ་སྤྱི་བོས་མཆོད། །ཀུན་བཟང་རྡོ་རྗེ་འཆང་དངོས་བླ་མ་ཡི། །རྣམ་
ཐར་ཕྱོགས་ཙམ་ཡིད་ལ་ངེས་པ་འདི། །རབ་ཏུ་དགའ་བའི་ས་ལ་གནས་པ་བཞིན། །དད་
ཅིང་སྤྲོ་བས་མདུན་བསུས་བྲི་བར་བྱ། །གང་གི་གདུལ་བྱར་གྱུར་པའི་སྐལ་བཟང་གི །རྡོ་
རྗེའི་མཆེད་དང་ལྕམ་དྲལ་རྒྱ་མཚོའི་ཚོགས། །དགྱེས་པ་སྐོང་བའི་ཚིག་གི་མཆོད་པའི་སྤྲིན། །
འབུལ་བར་བགྱིད་ལ་གསན་པའི་སྐབས་དབྱེ་འཚལ། །
དེ་ལ་དུས་གསུམ་གྱི་བདེ་བར་གཤེགས་པ་སྲས་དང་བཅས་པའི་ཐུགས་
རྗེ་དང་ཕྲིན་ལས་གཅིག་ཏུ་བསྡུས་པའི་རོལ་གར་མཁྱེན་བརྩེ་ནུས་པའི་བདག་ཉིད། འབྲེལ་
ཚད་དོན་དང་ལྡན་པའི་ཡོན་ཏན་བླ་ན་མེད་པ། དྲན་པ་ཙམ་གྱིས་མཆོག་ཐུན་མོང་གི་དངོས
གྲུབ་བདེ་བླག་ཏུ་སྩོལ་བའི་ཁྱབ་བདག་དཔལ་མགོན་བླ་མ་དམ་པ་རིག་འཛིན་འགྲོ་འདུལ་
དཔའ་བོ་རྡོ་རྗེ་ཞེས་མཚན་སྙན་ས་གསུམ་ན་གྲགས་པ་གང་གི་རྣམ་པར་ཐར་པའི་ཚུལ་རྒྱས་
པར་བཀོད་པ་ནི་ཐམས་ཅད་མཁྱེན་པའི་སྤྱོད་ཡུལ་ཁོ་ནར་ངེས་ཀྱང་། བདག་ཅག་གི་སྟོན་
པའི་ཞལ་ནས། ཡང་དག་སངས་རྒྱས་དེར་སངས་རྒྱས། །སྤྲུལ་པ་པོ་གཅིག་འདིར་འཚང་

རྒྱ། །ཞེས་གསུངས་པའི་ཚུལ་བཞིན། ཞིང་འདིའི་འདྲེན་པར་བྱོན་པའི་གཟུགས་སྐུ་གཅིག་
པུའི་མཛད་ཚུལ་སོ་སྐྱེའི་བློ་ཡི་སྤྱོད་ཡུལ་ལས་འདས་ཤིང་། ཡོན་ཏན་རེ་རེའི་ཆ་ཡང་བརྗོད་
པར་མི་ནུས་མོད་ཀྱང་། རང་བློས་མཐོང་ཐོས་སུ་གྱུར་ཏོ་ཅོག་ཇི་ལྟར་དཔག་ནུས་པ་དེ་ལྟར་
སྒྲོ་སྐུར་གྱི་ཕྱོགས་སུ་མ་ལྷུང་བར་སྐྲ་རྩེའི་ཐིགས་པ་ཙམ་དུ་བརྗོད་པར་བྱའོ། །
དེ་ལའང་རྣམ་ཀུན་མཆོག་ལྡན་གྱི་ཡེ་ཤེས་ལས་ཤར་བའི་ཁ་སྦྱོར་
བདུན་གྱི་དབང་ཕྱུག་ཆེན་པོས་ཞིང་ཁམས་དཔག་ཏུ་མེད་པའི་ཁྱབ་བདག་ཏུ་གྱུར་ཏེ། རྣམ་
སྣང་གངས་ཅན་མཚོའི་ཕྱག་གི་པད་སྡོང་ལས་གྱེས་པའི་མེ་ཏོག་བཅུ་གསུམ་པའི་ཟེའུ་འབྲུར་
མི་མཇེད་འཇིག་རྟེན་གྱི་ཁམས་འདི་སངས་རྒྱས་སྤྲུལ་པའི་སྐུ་གཅིག་གི་གདུལ་བྱར་གྱུར་ལ།
དེ་ལྟ་བུ་བགྲང་བ་ལས་འདས་པའི་ཡུལ་ཀུན་ཏུ། འདུལ་བྱེད་ཀྱི་སྟོན་པའང་དེ་བཞིན་སྣང་ལ།
དེ་དག་ཀྱང་གང་ལ་གང་འདུལ་གྱི་རོལ་གར་མཐའ་ཡས་པའི་ཚུལ་ཡང་། སྒྱུ་འཕྲུལ་རྒྱས་པ་
ལས། ཐུགས་རྗེ་ཆེན་པོའི་རོལ་གར་གྱིས། །ཕྱོགས་བཅུའི་འཇིག་རྟེན་རྡུལ་སྙེད་དུ། །རྒྱལ་
བའི་ཕྲིན་ལས་བསམ་མི་ཁྱབ། །སྐུ་གསུང་ཐུགས་དང་ཡོན་ཏན་དང༌། །ལྷུན་གྱིས་གྲུབ་པའི་
ཕྲིན་ལས་ཀྱིས། །གདུལ་བྱ་རྣམས་ནི་ཆུད་མི་གསོན། །ངན་སོང་སྦྱོང་ཞིང་བྱང་ཆུབ་སེམས། །
ཡེ་ཤེས་ཚོགས་རྫོགས་ཀུན་ཏུ་སྟོན། །ཞེས་གསུངས་པ་ལས་ངེས་ཤེས་ཁྱད་པར་ཅན་སྐྱེས་
ཤིང་། དགོས་པའང་སྤྱི་ཙམ་དུ་སྐྱེས་མཆོག་ཁྱད་པར་ཅན་གྱི་ཡོན་ཏན་ཤེས་ནས་ལན་གཅིག་
ཙམ་དུ་མོས་གུས་སྐྱེས་ན་ནམ་ཞིག་ཐུགས་རྗེའི་གདུལ་བྱར་འོས་པའི་རྟེན་འབྲེལ་དང་ཁྱད་
པར་བ་དམ་པའི་རྣམ་ཐར་རྗེས་འཇུག་གི་སྙིང་ནོར་དུ་བཟུང་བ་སྦུག་འཐུམས་ཀྱི་དོགས་པ་
བསལ་བ་བཅས་ཀྱི་སླད་དུ་ཡིན་ཏེ། སོ་སྐྱེ་ཚུར་མཐོང་བའི་ཚིག་བག་ཡངས་སུ་བཏང་ནས།
ཞལ་གསུང་མཚན་བརྒྱད་ཀྱི་གསོལ་འདེབས་རྡོ་རྗེའི་ཚིག་གི་དགོངས་པ་རྩ་བར་བཟུང༌།
འཁོར་ལོ་གསུམ་གྱི་མཛད་པ་སྣ་ཚོགས་འཕྲོས་དོན་དུ་བྱས་ནས་རིམ་པ་ཅན་དུ་ངེས་མ་ངེས་
ཅི་རིགས་པར་རེ་དོགས་ཀྱི་བློ་མཉམ་པ་ཉིད་དུ་བལྟས་ནས་བཀོད་པ་ལ་གསུམ་སྟེ།
ཞིང་འདིར་རྩོད་དུས་ཀྱི་གདུལ་བྱའི་དོན་སླད་ཐུགས་རྗེ་ཡས་སྤྲུལ་གྱི་གང་

ཟག་དུ་མའི་སྐྱེ་བ་བཞེས་རབས་ནས་བཟུང་རིགས་རུས་དང་འཁྲུངས་ཚུལ། དངོས་དོན་སྐུ་
ཚེ་དེ་ཉིད་ཀྱི་མཛད་སྤྲོད་ཀློག་སྤང་ལས་ཀྱི་འཁོར་ལོ། མཐར་ཕྱིན་གྱི་སྐབས་གཟུགས་སྐའི་
བཀོད་པ་རེ་ཞིག་མི་སྣང་བར་བསྟན་པ་དང་བཅས་པ་ལས། དང་པོ་ལ་གསུམ། དང་པོ་སྐྱེས་
རབས་ཀྱི་ཚུལ་རགས་རིམ་ཙམ་དུ་བཀོད་པ་ལ། མདོ་ལས། ལྔ་བརྒྱ་ཐ་མར་གྱུར་པ་ན། །
ང་ཉིད་སློབ་དཔོན་གཟུགས་སུ་འོང་། །དེ་ཚེ་དེ་ལ་གུས་པར་བྱ། །ཞེས་དང་། དཔལ་སྒྱུ་འཕྲུལ་
དྲྭ་བའི་རྩ་རྒྱུད་གསང་བ་སྙིང་པོ་ལས། རང་བཞིན་གསང་བ་སྙིང་པོ་ནི། །རྟོགས་ནས་སྨྲ་བར་
གང་བྱེད་པ། །དེ་ཉིད་ང་ཡིན་དབང་ཡང་རྫོགས། །ཞེས་གསུངས་པའི་དོན་བཞིན། སྡེ་གཉིས་
ཀྱི་འཁོར་རྒྱ་མཚོ་ལྟ་བུའི་དབུས་ན་ལྷམ་མེར་མཛེས་ཤིང༌། ཞུམས་པ་མེད་པའི་སྐད་ཀྱིས་
རིགས་ཅན་སོ་སོ་ལ་ཇི་ལྟར་འོས་པའི་ཆོས་འཆད་པ་གང་ཞིག །རྫོགས་པའི་སངས་རྒྱས་ཀྱི་
དངོས་པོར་མདོ་སྔགས་ཀྱི་ལུང་གིས་གྲུབ་པ་ཡིན་པའི་ཕྱིར། རྣམ་འཕྲུལ་ཇི་ཙམ་དུ་བྱུང་ཡང་
གཅིག་དང་དུ་མ་ལས་འདས་པའི་ཡེ་ཤེས་ཁོ་ནར་ཆུབ་པའི་རྒྱུ་མཚན་གྱིས་མཐའ་དག་བརྗོད་
ནུས་པའི་སྤོབས་པ་བྲལ་ཡང་། དམ་པ་མཆོག་གིས་ཞལ་བཞེས་གནང་ཞིང༌། རྡོ་རྗེའི་ལུང་
ལས་གསལ་བ་རྣམས་རག་རིམ་ཙམ་དུ་རྒྱ་གར་འཕགས་པའི་ཡུལ་ན། རེས་འགར་སྟོན་
མཆོག་ཐུབ་པའི་དབང་པོ་ཟས་གཙང་སྲས་དང༌། རེས་འགར་འཁོར་གྱི་རྣམ་པར་བཞེངས་
པའི་ཕྱིར་གཅིག་ཏུ་མ་ངེས་ཀྱང་། འདུལ་བ་འཛིན་པའི་དགེ་སློང་བར་ད་ཙ་ཞེས་བྱ་བའི་ཚུལ་
ཀྱིས་སྐུ་ཚེ་ཤིན་ཏུ་རིང་བར་བཞུགས། བྱང་ཆུབ་སེམས་དཔའི་སྡེ་སྣོད་འཛིན་པ་ནི། རྩོམ་
མཁས་མཁར་གཤེགས་ཞི་བ་ལྷ། །ཞེས་ངོ་མཚར་གཏམ་བདུན་གྱི་རྣམ་ཐར་རྨད་དུ་བྱུང་བའི་
སློབ་དཔོན་ཤཱནྟ་དེ་ཝ་དང༌། ནང་རྒྱུད་སྡེ་གསུམ་གྱི་ཤིང་རྟ་ཆེན་པོར་གྱུར་པ་ནི། པཎ་གྲུབ་
ལྔ་བརྒྱའི་གཙུག་རྒྱན་ཆེན་པོ་པཎ་ཆེན་བི་མ་ལ་མི་ཏྲ། གསང་སྔགས་རྡོ་རྗེ་ཐེག་པའི་གྲུབ་
འབྲས་མངོན་དུ་གྱུར་པ་ཌོམ་བྷི་ཧེ་རུ་ཀ་རྣམས་དང་། གངས་ཅན་གྱི་ལྗོངས་འདིར་ཡང་གཙོ་
དང་འཁོར་གྱི་རྣམ་པ་ཅི་རིགས་པས་འགྲོ་བའི་དོན་མཛད་ཏེ། ཨོ་རྒྱན་གྱི་སློབ་དཔོན་ཆེན་པོ་
པདྨ་སམྦྷ་ཝ་དང༌། ཆོས་རྒྱལ་ཚངས་པ་ལྷ་ཡི་མེ་ཏོག །མཁར་ཆེན་དཔལ་གྱི་དབང་ཕྱུག 

ལོ་ཙཱ་བ་རྨ་བན་རིན་ཆེན། ལྷ་ལྕམ་ཡེ་ཤེས་མཚོ་རྒྱལ་རྣམས་ཀྱི་ཡེ་ཤེས་གཅིག་ཏུ་བསྡུས་པའི་
སྒྱུ་འཕྲུལ་ཡིན་པ་དང་། གཞན་ཡང་། ཀུན་མཁྱེན་དྲི་མེད་འོད་ཟེར། གཏེར་ཆེན་རཏྣ་གླིང་པ།
ས་ཆེན་གྲགས་པ་རྒྱལ་མཚན། ཀཿཐོག་པ་དམ་པ་བདེ་གཤེགས། རིག་འཛིན་ཀློང་གསལ་
སྙིང་པོ་སོགས་མཁས་ཤིང་གྲུབ་པ་བརྙེས་པའི་རིག་འཛིན་ཤ་སྟག་གི་རྣམ་རོལ་གདུལ་བྱ་
རྗེས་སུ་བཟུང་བ་ཡིན་ལ། དཔལ་ས་ར་ཧའི་རྣམ་འཕྲུལ་གསེར་ལོ་སྟོན་པ་རྒྱལ་མཚན་གྱི་
སྤྲུལ་པ་ཡིན་པ་དང་། བླ་མ་ཤེར་བཟང་གིས་དགོངས་པ་ཟང་ཐལ་པར་ཞུ་དག་མཛད་སྐབས་
རྗེ་འདིའི་ཞལ་ནས་བྱང་སེམས་ཀུན་དགའ་ཉི་མ་དང་། ལམ་འདི་ལས་རག་ལུས་འོད་སྐུར་
སྨིན་པ་འཁྲུལ་ཞིག་སྟོན་པ་རྒྱལ་མཚན་གཉིས་ཀྱི་བག་ཆགས་གསལ་བར་དྲན་གསུངས་
པ་ཤེར་བཟང་ལས་ཐོས་པ་དང་། ཨ་རྡོ་དཀོན་མཆོག་རྒྱལ་མཚན་འཁྲུངས་ཡུལ་ཕྱག་ཕྲེང་
ཕྱོགས་ཨ་རྡོ་ཞེས་པར་ཡིན་འདུག་གསུངས། ཀུན་མཁྱེན་འཇིགས་མེད་གླིང་པ་དང་དགོངས་
རྒྱུད་གཅིག་པར་རང་གི་གསུང་འཕྲོས་དང་དམ་པ་གཞན་གྱི་ཞལ་རྒྱུན་ལའང་ཡོད་ཅིང༌།
འཕགས་སར་གནས་པའི་ཐུགས་རྗེ་ཡས་སྤྲུལ་གྱི་གང་ཟག་རྣམས་ནི་རིམ་དང་ཅིག་ཆར་
སོགས་སྒྱུ་འཕྲུལ་སྣ་ཚོགས་སུ་བཀོད་པ་བརྗོད་དཀའ་བར་སྣང་ལ། དེ་དག་གི་སྐབས་སུ་
དམ་པའི་མཛད་པ་ཇི་ལྟར་བསྐྱངས་པའི་ཚུལ་རྣམས་རྒྱས་པར་སོ་སོའི་རྣམ་ཐར་ལས་རྟོགས་
པར་བྱ་སྟེ་འདིར་སྨོས་ཀྱིས་མ་ལངས་སོ། །
གཉིས་པ་གང་ལ་གཟིགས་པའི་རིགས་རུས་ནི། རླངས་ཀྱི་པོ་ཏི་བསེ་རུ་
ལས། ལར་སྐྱེས་པའི་མིས་སྐྱེ་རྒྱུད་མ་ཤེས་ན་ནགས་ཁུང་གི་སྤྲེའུ་དང་འདྲ། ཞེས་པ་ལྟ་བུའི་
སྐྱོན་སྡང་བའི་ཕྱིར་མཁས་གྲུབ་གཞན་གྱི་རྣམ་ཐར་དུའང་བཀོད་འདུག་པ་ལྟར་ཐོ་ཙམ་སྨྲོས་
ན། རིགས་རུས་ནི་སོག་པོར་གཏོགས་ཏེ། གྲགས་པའི་མཚོ་ཆེན་བཞིའི་ནང་ཚན། ཟི་ལིང་
མཚོ་སྔོན་གྱི་ཕྱོགས་གཉིས་སུ་གཡས་རུ་དང་གཡོན་རུ་ཞེས་སྡེ་ཤོག་སོ་སོར་ཆགས་པའི་ཕྱི་
མ་དེ་ཉིད་མདོ་ཁམས་ལི་ཐང་ཕྱོགས་སུ་གནས་འཇགས་པའི་ཝ་དཔོན་བསོད་ནམས་ནོར་
བུ་ཞེས་བྱ་བའི་འཁོར་དུ། མ་བསྡུས། ཁ་ཀྱ། རྐང་ཚ་གསུམ་གྱི་ཐོག་མ། སོག་པོ་དུ་ར་

ཐའུ་ཇིའི་བུ་མ་བསྡུས་བཀྲ་ཤིས་འབུམ་ཞེས་ནང་བློན་བསོད་ནམས་དང་ལྡན་པ་ཞིག་ཡོད་
དེ། དེའང་བློ་གྲོས་ཆོས་ཕྱོགས་སུ་དཀར་བ་བསྟན་པའི་སྦྱིན་བདག་ཆེན་པོར་གྱུར་ལ། རྒྱལ་
དབང་ཕྱག་ན་པདྨོའི་ཟློས་གར། གོང་སའི་སྐུ་ཕྲེང་གསུམ་པ་བསོད་ནམས་རྒྱ་མཚོ་ཉིད་ལ་
བསྟན་དགོན་འདེབས་དགོས་པའི་ལུང་བསྟན་བྱུང་ནས་མདོ་ཁམས་སུ་དཔོན་སློབ་ལྔ་ཙམ་
སྤྲོས་མེད་ཀྱི་ཚུལ་ལྟ་བུས་བྱོན་ནས་ས་གནད་དགོན་གནས་འཚོལ་སྐབས། དྲེའུ་དཀར་མོ་
ཞིག་ལ་ན་བཟའ་བཀལ་ཡོད་པ་དེ་ས་མིག་ཏུ་ཉལ་ནས་འགྲོ་མ་འདོད་པས། སྲུང་མའི་ཕྲིན་
ལས་ཀྱིས་ས་མིག་ལུང་བསྟན་པ་ཡིན་ཞེས་གསུངས་ནས་དེར་བཞུགས་ཉིན། བཀྲ་ཤིས་
འབུམ་ལུག་རྫིར་འོང་བ་དེར་སླེབས་ནས་ཕྱག་འཚལ་ཞིང་ཕྱག་དབང་ཞུས་གནང་བཅས་
མཛད་ནས། ཁྱོད་ལ་ཅི་མིང༌། ས་ཆ་འདི་ལ་ཅི་ཟེར་ཞེས་བཀའ་འདྲི་གནང་བས། ཁོ་བོའི་
མིང་ལ་བཀྲ་ཤིས་འབུམ། ས་འདི་ལ་ལི་ཐང་དགའ་འཁྱིལ་ཐང་ཞེས་ཡིན་ཚུལ་བཅས་ཞུས་
ནས་རང་གི་བྲོ་བ་ཞོ་ཡོད་པ་དྲངས་པས་ལེགས་པའི་རྟེན་འབྲེལ་རང་འགྲིག་ཏུ་གྱུར་པའི་ཕྱིར་
དགྱེས་བཞིན་བཞེས། ཁྱོད་ཀྱི་མིང་བཀྲ་ཡང་ལེགས་པས། འདིར་དགོན་པ་ཆག་འདེབས་
རྒྱུའི་ཐོག་མའི་རྨིང་གཞི་འདིང་པའི་སྐབས་ཁྱོད་རང་གི་ཁྲུ་འདོམ་ལ་གཞལ་དགོས་གསུངས་
པ། དེ་བཞིན་བཀའ་བསྒྲུབས་ནས་གཙུག་ལག་ཁང་གི་ཐོག་མར་རྩེ་ཁང་དམར་ཞེས་པ་དེ་
བཞེངས། རྗེས་སུ་བཀྲ་ཤིས་འབུམ་ལ་དད་རྟེན་དུ་རྒྱལ་དབང་རིན་པོ་ཆེའི་ཐུགས་དམ་རྟེན་
ནག་པོ་སྐོར་གསུམ་གྱི་ཞལ་ཐང་ཞིག་གནང་བ་ཕྱིས་ས་སྐྱའི་རྗེ་བཙུན་མ་རྟ་མགྲིན་དབང་
མོ་ཁྲོ་ཁོག་ཏུ་གདུལ་བྱ་ལ་ཕེབས་སྐབས། རྟེན་ཐུགས་སྦྲ་ཐོག་ཏུ་བཙུགས་ཡོད་པའི་བླ་བྲང་
འདི་དགེ་ལྡན་པའི་ཆོས་ལུགས་ཤིག་ཡིན་ནམ་གསུངས་པས། མིན་ཚུལ་དང༌། ཨ་འཛོམ་
ཞེས་རྙིང་མ་པ་ཞིག་ཡིན་དར་ཞེས་ཞུས་པས། འདི་ལ་དགེ་ལྡན་ནག་པོ་སྐོར་གསུམ་དེ་རང་
བཞིན་གྱིས་འཁྲི་འདུག་ཅེས་ཕེབས་པ་སྔར་གྱི་ཞལ་ཐང་དེ་རྒྱལ་དབང་རིན་པོ་ཆེའི་ཐུགས་
དམ་རྟེན་བྱིན་ལྡན་ཡིན་ཚུལ་གྱི་གཏམ་དེ་བདེན་ངེས་སུ་འདུག་ཅེས་རྗེ་བླ་མས་ཞལ་འཕྲོས་
ཡང་ཡང་གནང་། དེ་བཞིན་དུ་ད་ལྟའང་སྦྲ་རྒན་གྱི་ནང་རྟེན་ཁྲོད་དུ་བཞུགས། དེ་ནས་བཟུང་

མི་རབས་དུ་མར་སོང་མཚམས་སྤྲུལ་སྐུ་རིག་འཛིན་ཆེན་པོ་འཁྲུངས་པ། ཀཿཐོག་དྲི་མེད་ཞིང་
སྐྱོང་གཡོན་རུའི་ཕྱོགས་གདུལ་བྱ་བྱོན་སྐབས། ཁོང་སྦས་པ་སངས་རྒྱས་བཀྲ་ཤིས་ཀྱི་ཡང་
སྲིད་འཁྲུལ་མེད་དུ་འདུག་པས་ཁོང་ལ་བསླུ་གཏད་དགོས་ཚུལ་ཕེབས་ཤིང་། སྡེ་ཁོངས་སུ་
ཁྲལ་རྟེན་བཞག་ནས་ཡབ་གཞིས་ལོངས་སྤྱོད་དང་བཅས་ཁྲོ་ཁོག་ཏུ་ཐོག་མར་ཆགས་
ཕེབས། དེ་ཡང་ཨ་འཛོམ་ཞེས་མིང་ཐོགས་དོན། སྔོན་སྦས་པ་སངས་རྒྱས་བཀྲ་ཤིས་ཀྱི་ཡབ་
གཞིས་ལ་མི་བརྒྱུད་མ་ཐུག་སྐབས་ཀཿཐོག་པའི་དྲུང་རབས་ཀྱི་བླ་མ་ཞིག་གིས། ཁྱེད་ནས་
ཟང་རི་འབུམ་པའི་མི་བརྒྱུད་ཨ་མཆོད་པན་དྷི་མ་ཞེས་པ་ཀློག་ལ་མཁས་པ་ཞིག་ཡོད་པས་
དེ་ཁྱིམ་དུ་གདན་དྲོངས་ལ་འབུམ་ཚར་བཅུ་གསུམ་བཀླག་ཆུག་དང་མི་བརྒྱུད་དར་འོང་ཞེས་
བཀའ་སྩལ་བ་བཞིན་བྱས་པས། ཨ་མཆོད་དེའི་རིགས་བརྒྱུད་དུ་སངས་རྒྱས་བཀྲ་ཤིས།
རྣམ་རྒྱལ་བཀྲ་ཤིས། རྡོ་རྗེ་བཀྲ་ཤིས་སོགས་བུ་ལྔ་འཁྲུངས། ལྔ་ཀའང་སྤྲུལ་སྐུར་གྱུར་པས།
གཡོག་པོ་ལ་མིང་ཁ་དགེ་ཟེར་བ་ཞིག་ཡོད་པ་དེས། ཨ་མཚར་མོ། བུ་ལྔ་ལ་བཀྲ་ཤིས་ཐོགས་
པའི་མིང་ལྔ། དེ་ལྔ་སྤྲུལ་སྐུ་ལྔ་རེད་པ་འདི་ཨ་འཛོམ་པོ་ཞེས་སྨྲས་པས་ཐམས་ཅད་ཀྱིས་བླ་
བྲང་འདི་ལ་གཡོག་པོ་ཁ་དགེ་འདིས་ཟེར་བ་བཞིན་ཨ་འཛོམ་ཞེས་མིང་བཏགས་ན་ལེགས་
ཞེས་བླ་དྭགས་སུ་ཐོགས་སོང་བ། སངས་རྒྱས་བཀྲ་ཤིས་ཀྱི་ཡང་སྲིད་རིག་འཛིན་ཆེན་པོ་ཡིན་
སྟབས་ཀྱིས་དེང་སང་བླ་བྲང་འདི་ལའང་མིང་དེ་བཞིན་གྲགས། སྤྲུལ་སྐུ་དྲུང་ཡིག་དགོན་དུ་
བཞུགས་ནས་ལྷ་ཁང་རྟེན་བརྟེན་པར་བཅས་གསར་བཞེངས་དང་། ཉམས་གསོས་སོགས་
ཀྱི་ཕྱག་རྗེས་མང་དུ་བཀོད་ཀྱང༌། ཕ་ཡབ་བྱ་སྤྱོད་མང་སྟབས་དགོན་པ་དང་ཐུགས་མཐུན་
མ་བྱུང་གཤིས་སླར་ཁྲོ་ཁོག་ཏུ་ཕེབས་སྐབས་བརྒྱན་མའི་སངས་རྒྱས་ཞེས་པ་ཡོན་བདག་
ཏུ་གྱུར་ནས། ཁོ་བོས་ས་གནས་ཇི་སྲིད་བར་ཕུལ་ཏེ་གཞན་དུ་མི་འབྱོན་པར་གཏན་བཞུགས་
དགོས་ཚུལ་ནན་ཏན་ཆེན་པོས་ཞུས་པས་ཁྲོ་ཁོག་ཏུ་གདན་འཇགས་སུ་གྱུར། ཁོང་ལ་སྔོན་
གནས་རྗེས་དྲན་སོགས་དམ་པའི་སྐུ་སྐྱེ་འཁྲུལ་མེད་ཡིན་པའི་མངོན་རྟགས་མང་ཞིང་། སྐུ་ཚེ་
དེ་ལའང་རྣམ་འདྲེན་མང་པོའི་མདུན་ནས་ཆོས་ཀྱི་གསན་སྦྱང་ཅི་རིགས་མཛད་ནས་གྲུབ་

འབྲས་ལྐོག་ཏུ་མ་ལུས་པ་ཡིན་ཅིང་། རྨོག་གྲུབ་ནམ་མཁའ་ཆོས་དབང་ཉིད་རིགས་བདག་ཏུ་
བསྙེན་ཅིང༌། ལན་གཅིག་ཀཿཐོག་ཏུ་བྱོན་སྐབས་བྱ་ཆད་ལ་རྩ་རུ་ཕེབས་པ་དང་ཡོན་བདག་
ཞིག་གིས་གསོལ་ཆང་དྲངས་པ།རྩ་བའི་བླ་མ་མཆོད་གསུངས་ནས་ཆང་ཕུད་ཕུལ་བ་རྨོག་
སྟོན་གྱིས་ཀཿཐོག་གི་གཙུག་ལག་ཁང་དུ་འདུས་སྡེ་མང་པོར་ཆགས་མེད་རི་ཆོས་ཀྱི་ལུང་
གསུང་སྐབས་ཁོང་གི་ལྗགས་ལ་འབྱོར་ནས། རྗེས་སུ་བླ་སློབ་ཞལ་འཛོམ་སྐབས། ཁྱེད་ཀྱིས་
ད་ནང་ང་ལ་མཆོད་པའི་ཆང་ཕུད་དེ་ལྕེ་ཐོག་ཏུ་སྐྱུར་ལམ་མེ་བ་བྱུང་ཞེས་གསུང་གླེང་ཡང་
མཛད། དེས་རྟེན་འབྲེལ་བཟང་པོ་འགྲིགས། ཁོང་ལ་གཏེར་ཁ་འགའ་རེའང་ཡོད་དེ། བདག་
ལ་མཁའ་འགྲོའི་ལུང་བསྟན་མང་བབས་ཀྱང་༔ སྙིགས་དུས་མི་རྣམས་ལོག་ལྟ་ཐེ་ཚོམ་ཆེ༔
བཀའ་རྒྱས་བཏབ་ལས་རྒྱས་པ་གཅིག་མ་བྲིས༔ཞེས་སོགས་གསུངས་པའི་བཀའ་ཐང་བསྡུས་
པ་ཞིག་ཡོད་པའི་པར་སྡེ་དགེ་པར་ཁང་ཆེན་མོར་བཞུགས་པ། འགྲོ་མགོན་དབང་སྡུད་སྙིང་
པོའི་ཐུགས་དམ་ཞེས་པ་དེར་སྣང་། དེའི་དོན་ཡང་ཆོས་བདག་སྡེ་དགེའི་མདུན་སྐོར་ཞིག་ཡིན་
གཤིས་དེས་འདི་ལྟར་བྱས་ན་ཐམས་ཅད་ཀྱིས་འདོན་རྒྱུ་སོགས་དར་རྒྱས་འོང་ཞེས་བཞག་
ཚུལ་གསུང་འཕྲོས་དང་། ལུང་བཅས་བཀའ་དྲིན་གྲུབ་དབང་ཆོས་ཀྱི་རྒྱལ་པོའི་མདུན་ནས་
ཐོབ། གཞན་ཡང་རྨོག་སྟོན་གྱི་ལུང་བསྟན་ལས། དཔལ་དབང་སྤྲུལ་པ་ཨ་ཛི་རོང་དུ་འབྱུང་༔
མོ་ཆས་སྐེ་གྱོན་མདོ་ཁམས་དབང་དུ་སྡུད༔ ཅེས་འབྱུང་སྟེ། མོ་ཆས་ནི་སྔར་བུད་མེད་རྣམས་
ཀྱིས་དུང་མང་པོས་བརྒྱན་པར་སྣང་ལ། རིག་འཛིན་ཆེན་པོས་དུང་ཕྲེང་ཞིག་རྒྱུན་པར་མགུལ་
དུ་གསོལ་དར་བ་དེ་ཡིན་ཞེས་གསུངས། ད་ལྟའང་མགུལ་རྒྱན་གྱི་དུང་ཕྲེང་ལས་བཅུ་ཕྲག་
ཁ་ཤས་བཞུགས། ཁོང་གི་གཏེར་གྲོགས་ཤིག་ཡོད་གསུངས་ནས་དཔོན་སློབ་གསུམ་མཁའ་
འགྲོ་ཚོལ་ཕྱིར་བྱོན་པའི་སྐབས། ཉིན་གུང་གསོལ་ཆས་བཞེས་དུས་སུ། དབུ་མནབ་གཟན་
གྱིས་བཏུམས་ནས་གཟིམས་ཚུལ་གྱིས་ཅུང་ཟད་བཞུགས་ནས། སླར་དབུ་བཏེགས་ཏེ་ད་ཅི་
ཡང་ཕན་པ་མ་བྱུང༌། རིགས་ལྡན་དེ་ཚེ་ཡི་འདུ་བྱེད་བསྟངས་སོང་གསུངས། དེ་ནས་ཡུན་མི་
རིང་བར་སྦྱིན་བདག་ཞིག་གི་བུ་མོ་བུད་ཤིང་ཆེད་ལྕི་བ་ཐུ་སྐབས་གྲིབ་ལྟ་བུས་གློ་བུར་དུ་

ཤི་ནས་བླ་མ་གདན་འདྲེན་ལ་བྱུང་བ་དེ་ཡིན་པར་འདུག །ཁོང་གིས་གནས་སྦྱོང་དང་ལམ་
སྟོན་སོགས་མཛད། སླར་རྟེན་འབྲེལ་མི་འཆུག་པའི་ཆེད་དུ་དམ་ཚིག་གི་རྟེན་ཟངས་ཀྱི་ཁ་ཊཱཾ་
ཞིག་འཆང་མཛད་པ་དང་། ལྕང་ལུང་མཚོ་ནས་བཞེས་པའི་སྤྱི་བླུགས་དང་གཏེར་སྒྲོམ་གསུམ་
ཙམ་སྲིན་པོའི་སྙིང་ཤོག་ཅེས་པའི་ཤོག་སེར་བཅས་ཕལ་ཆེར་ད་ལྟ་གཟིམ་སྦྲའི་རྟེན་སྒམ་
དུ་བཞུགས། དག་སྣང་གི་ཆོས་སྡེ་དམག་ཟོར་མའི་བསྐང་གསོལ་ལྡེབ་བཅུ་ཙམ་ཡོད་པ་དེའི་
ལྡེབ་གཅིག་ཆུད་ཟོས་སུ་སོང་གཤིས་ད་ལྟ་ལུང་ཡང་མི་བཞུགས། མཁའ་འགྲོ་རྨེ་བརྩེགས་
ཀྱི་མནོལ་བསང་བསྡུས་ཙམ་དང་། བཀའ་ཐང་ཉུང་ངུ་འདི་ལས་གཏེར་ཆོས་ཅི་ཡང་དར་རྒྱས་
སུ་འབེབས་རྒྱུ་མ་མཛད། དཔལ་གྱི་དབང་ཕྱུག་སྐྱེ་བ་བཅོ་བརྒྱད་མཐར༔ རྫོགས་ཆེན་རྣལ་
འབྱོར་མེ་བྱི་ལོ་པ་ཡིས༔ ལུང་བསྟན་གསོལ་འདེབས་སྤེལ་བའི་དུས་བྱུང་ཚེ༔ ཞེས་པས་རབ་
འདོད་མེ་བྱི་ལས་སྐུ་བལྟམས་པར་སྣང་། ཀཿཐོག་ནས་བཀོད་འཇའ་གནང་བཞིན་སྨྱོ་ཤུལ་
དང་རྒྱ་ཤོད་པའི་དགེ་འདུན་རྣམས་བསྡུས་ནས་ཀེ་འགུའི་དགོན་གསར་བཏབ་མཛད། ཚེས་
བཅུ་དབྱངས་རོལ་འཆམ་སོགས་རྒྱས་སྤྲོས་དང་། བཀའ་བསྟན་སོགས་གསུང་རབ་དང༌།
སྨན་འདམ་ལས་གྲུབ་པའི་དེ་བཞིན་གཤེགས་པའི་སྐུ་ཐོག་བརྩེགས་གཅིག་སླེབ་པ་བཅས་
རྟེན་དང་བརྟེན་པར་བཅས་བཞེངས་ཀྱང་ཕྱིས་ཉག་རོང་དམག་འུར་སྐབས་འཐོར་ཞིག་ཏུ་
ཤོར། ཁོང་ལ་གསོན་གཤིན་གྱི་འབྲེལ་འཇོག་འབུལ་ནོར་བྱུང་བ་རྣམས་རྟེན་ཐེབ་དང་མཆོད་
འབུལ་ཁོ་ནར་མཛད་ཅིང་དངོས་པོ་ལ་ཞེན་པ་ཐོང་ངེས་པ་དང་། འབྲེལ་ཚད་ཆུད་མི་གསོན་པ་
ཡིན་ཏེ། ལན་གཅིག་ན་ཁ་གྲགས་ཞེས་ཆུ་མགོ་ཞིག་ཡོད་པ་དེར། སྐབས་སྐབས་སུ་སེམས་
ཅན་ལུས་མི་མངོན་པར་སྐད་ཆེན་པོ་འདོན་པ་ཞིག་ཐོས་རྒྱུ་ཡོད་པ་ལས། རེ་ཞིག་ན་རིག་
འཛིན་ཆེན་པོ་གཞན་ཞིག་ཏུ་ཕེབས་ཞོར། གྲྭ་པ་རྣམས་ལ་ཆུ་མགོ་དེའི་རྡོ་རྣམས་བསལ་
བཅུགས་པའི་ཤུལ་ན་སྦལ་བ་ཆེན་པོ་མཐོང་མ་མྱོང་བ་ལྟ་བུ་ཞིག་ནག་ལྕིབས་སེ་འདུག་
པས། དེ་ལ་གནས་འདྲེན་དང་འཕོ་ལུང་བཅས་གནང་བའི་འཕྲོར་ཚེ་འཕོས་པ། སླར་མེ་
སྦར་ཏེ་རོ་བསྲེགས་ཆོ་ག་བཅས་མཛད། ཁོང་གི་ཞལ་ནས། སྦལ་བ་དེ་ཨ་མདོ་བཀྲ་ཤིས་

འཁྱིལ་ན་བླ་བྲང་ཞིག་གི་ཕྱག་མཛོད་ཀྱི་སྐྱེ་བ་རེད། ཁོ་བོ་དེ་ཡི་དུས་སུ་ངེས་མེད་ཀྱི་གནས་
སྐོར་འགྲོ་བའི་བླ་རྒན་ཞིག་ཏུ་སྐྱེས་ཏེ། ཁོས་རྩམ་པ་ཁུག་མ་གང་དང༌། ཀོ་མཉེད་ཀྱི་ལྷམ་
མཐིལ་ཞིག་བྱིན། དེ་ལས་གཞན་ཆོས་ནོར་གྱི་འབྲེལ་པ་མེད། ཁོ་ད་བར་འདིར་ཉི་ཚེ་བར་
སྐྱེས་པ་ལ་ད་ལན་ཕན་ཐོགས་སོང་གསུངས། གཞན་ཡང་དེ་དང་དེ་ལྟ་བུའི་རྣམ་ཐར་མང་དུ་
ཡོད་ཀྱང་དེ་ཙམ་ལས་སྤྲོ་བར་མ་བྱས་ཤིང་། སྐྱབས་རྗེ་བླ་མ་རིན་པོ་ཆེའི་ཞལ་ནས། གཤིན་
པོ་ལ་འཕོ་བ་འདེབས་མཁན་ཨ་འཛོམ་རིག་འཛིན་ཆེན་པོ་ལྟ་བུ་ཞིག་དགོས་ཞེས་བསྔགས་
པ་ཡང་ཡང་གནང།སྐུ་ཚེ་དེ་ཉིད་དུ་འབྲེལ་ཚད་དོན་དང་ལྡན་པའི་འགྲོ་དོན་ཅི་རིགས་མཛད་
པ་ཡིན། རིག་འཛིན་ཆེན་པོ་འདི་ཉིད་ཁོང་དགུང་གྲངས་བརྒྱད་ཅུ་རྩ་བཞི་བར་བཞུགས། སྐུ་
ན་སྨིན་སྐབས་སྐྱབས་རྗེ་རིན་པོ་ཆེའི་མ་ཡུམ་དེས་ཞབས་ཞུ་ལེགས་པོར་ཞུས། སྐུ་གཤེགས་
ཁར་གྲྭ་འཁོར་དང། མ་ཡུམ་ཨ་ཀ་བཅས་ལ་ཁོང་གི་སྐུ་སྐྱེ་སླར་རང་ཁྱིམ་དུ་འཁྲུངས་ནས་
ཁྱོད་ལ་དྲིན་ལན་བཟོ་འོང་། མི་ནོར་བའི་ས་རྟགས་དུང་རལ་བྲག་དཀར་མཐོང་ས་ཞིག་ནས་
སྐུ་བལྟམས་འོང་ཞེས་འབྱུང་འགྱུར་ལུང་བསྟན་ཀྱང་གསལ་པོར་གནང་བ་དམ་པ་དེ་ཉིད་ཀྱི་
ཡང་སྲིད་དུ་སྐྱབས་རྗེ་རིན་པོ་ཆེ་འཁྲུངས་པ་ཡིན་འདུག །ཁོང་གི་རུས་ཀྱི་ཚ་བོ་བླ་མ་བསོད་
ནམས་རྒྱ་མཚོ་ཞེས་བཀའ་བརྒྱད་ཀྱི་བསྐྱེད་རིམ་ལ་མངའ་བརྙེས་ཤིང་། དཔལ་ཆེན་པོའི་
བསྙེན་པ་དུང་། ཨ་མི་དྷེ་ཝ་དུང་། མ་ཎི་དུང་སོགས་བཟླས་བརྗོད་ཀྱི་གྲངས་ཚད་མང་དུ་
འཁྱོལ་ཞིང་མངོན་ཤེས་དང་ངག་ནས་ཆེན་པོ་དང་ལྡན་པ་ཞིག་ཡོད་དེ། སྐོར་གཅིག་ཁྲོ་ཆུ་བཀྲ་
ཤིས་རབ་ཁ་ནས་ཆུ་རྡོ་ཞིག་ལ་ཕྱག་རྗེས་སྒྲོས་ལྡན་ངོ་མཚར་ཅན་གནང་བ་མང་པོས་མཇལ།
འདི་ཉིད་རབ་ཁ་འདིར་ཆུར་འཕང་ན་ཆུ་འདྲེའི་གནོད་པ་ལ་ཕན་ཐོགས་ཡོད་གསུངས་ནས་
ཆུ་བོ་དེར་དོར་མཛད་པའི་གྲུབ་ཐོབ་དེ་ཉིད་སྐྱབས་རྗེ་རིན་པོ་ཆེ་འདི་ཉིད་ཀྱི་ཕ་ཡབ་ཡིན་པར་
གྲགས། དེའི་སྤུན་ཡ་བསམ་པ་དོན་གྲུབ་ཅེས་པ་ལྕམ་དྲལ་གཞན་རྣམས་ཀྱི་ཕ་ཡབ་ཏུ་གྱུར་
ཅིང་། སྐྱེད་ཡུམ་ཨ་འཛི་ཨ་སྔོ་ཚང་གི་བུ་མོ་ཨ་ཀ་ཞེས་ཆོས་ཕྱོགས་ལ་དཀར་ཞིང་། དད་པ་
དང་དག་སྣང་སྙིང་རྗེ་ཆེན་པོ་དང་ལྡན་པ་ཡིན་ཏེ། ཕྱིས་སུ་རྫོགས་ཆེན་གྱི་ལྟ་བ་མངོན་དུ་

གྱུར། དེ་ལ་ལྕམ་སྲིང་དགུ་འཁྲུངས་པའི་སྲས་བཞི་ལས། དང་པོ་དབོན་སྤྲུལ་དང༌། དེ་
མཚམས་སྐྱབས་རྗེ་གྲུབ་དབང་རིན་པོ་ཆེ་བལྟམས་པ་ཡིན་ནོ། །
གསུམ་པ་ཇི་ལྟར་བལྟམས་པའི་ཚུལ་ནི། འཁྲུངས་ཡུལ་དང༌། བལྟམས་
པའི་དུས་སོགས་རྡོ་རྗེའི་ལུང་བསྟན་རྣམས་ལས་ཇི་སྐད་འབྱུང་བ་བཞིན་དུས་སུ་བབས་པའི་
ཚེ་གཟུགས་སྐུའི་དགྱེས་ཞལ་ངོམས་པ་ཡིན་ལ། དེའང་རིག་འཛིན་བདུད་འདུལ་རྡོ་རྗེའི་ཟབ་
གཏེར་དམ་ཆོས་དགོངས་པ་ཡོངས་འདས་ཀྱི་གང་ཟག་སྒོས་ལུང་ལས། ད་ལྟའི་རཏྣ་ཤྲཱི་ཡང་༔
མ་འོངས་ཀཿཐོག་ཤར་ཕྱོགས་སུ༔ ཨ་ཡི་མིང་ཅན་འགྲོ་དོན་འབྱུང་༔ ཞེས་དང་། ངེས་གསང་
རྫོགས་པ་ཆེན་པོའི་ལམ་ནས་ཚེ་གཅིག་གི་ཟག་བཅས་འོད་སྐུར་སྨིན་པའི་རིག་འཛིན་ཆེན
པོ་པདྨ་བདུད་འདུལ་གྱི་ཟབ་ཆོས་མཁའ་ཁྱབ་རང་གྲོལ་གྱི་ཁ་བྱང་འཛམ་གླིང་ཀུན་སྣང་རང་
གྲོལ་ལས། ཟབ་རྒྱས་ཆོས་ཀྱི་སྒོ་འཕར་འགྱེད་པའི་ཚེ༔ གྲུབ་ཐོབ་རྨ་ཐོག་རིན་ཆེན་སྤྲུལ་
པ་ནི༔ ཁྲོ་གྱི་ཕྱོགས་སུ་ཟབ་གཏེར་བདག་པོ་འབྱུང་༔ དེ་དང་འཕྲད་ན་སྐལ་ལྡན་དཔག་མེད་
གྲོལ༔ ཅེས་དང་། རྫོགས་ཆེན་སྐུ་ཕྲེང་བཞི་པ་མི་འགྱུར་ནམ་མཁའི་རྡོ་རྗེའི་ལུང་བསྟན་དངུལ་
དཀར་མེ་ལོང་ལས། པདྨའི་ཕྲིན་ལས་སྤྲུལ་པ་བརྒྱ་ཕྲག་འགྱེད༔ ལྔ་བདོའི་དུས་འདིར་ཕྲིན་
ལས་གློག་ལས་མྱུར༔ ཁྲྀ་གྱི་ཡུལ་དུ་སྐྱེས་བུ་གཡུ་འབྲུག་མིང༔ ཞལ་མཇལ་གསུང་ཐོས་རྔ་
ཡབ་གླིང་དུ་སྐྱེ༔ སྡེ་གཉིས་འདུ་བའི་མཚན་སྙན་སྲིད་རྩེར་བསྒྲེང་༔ ཞེས་དང་། རིག་འཛིན་
གསང་སྔགས་གླིང་པའི་ལུང་བསྟན་ལས།རྨ་ཐོག་སྤྲུལ་པ་འབྲུག་གི་མིང་༔ ཤར་རམ་ལྷོ་ཡི་
ཕྱོགས་ནས་འབྱུང་༔ ཞེས་དང་། མཆོག་གྱུར་བདེ་ཆེན་གླིང་པའི་ལུང་བྱང་ལས། དུས་ཀྱི་
ཐ་མར་གྱུར་པ་ན༔ ལས་ཅན་འབྲུག་གི་མིང་ཅན་གྱིས༔ བསྟན་དང་འགྲོ་ལ་ཕན་བདེ་སྤེལ༔
ཅེས་དང༌། ཡང་མཆོག་གླིང་གི་རུ་དམ་ཟི་ཁྲོམ་གནས་གྱི་མདོ་བྱང་ལས། ལས་ཅན་འབྲུག་
གི་མིང་ཅན་གྱིས༔ ཟབ་མོའི་ཐུགས་གཏེར་ལྷོ་ནས་འགྱེད༔ སྦས་ཚུལ་རང་གཞན་དོན་གཉིས་
སྤྱོད༔ ཅེས་དང། བོན་གཏེར་དྲན་པ་བདུད་འདུལ་གྱི་ལུང་བསྟན་ལས། ཁྲོ་གྱི་ཡུལ་དུ་བྱ་
བྲལ་ཚུལ་འཛིན་པ༔ འབྲུག་གི་མཚན་ཅན་ལས་ཅན་སྐྱེས་བུ་འབྱུང་༔ འཛམ་གླིང་སུམ་

གཉིས་རྔ་ཡབ་གླིང་དུ་དྲངས༔ ཞེས་དང་། ཀཿཐོག་དགེ་རྩེ་སྐུ་ཕྲེང་གཉིས་པ་བདུད་འཇོམས་
རོལ་པའི་རྡོ་རྗེའི་གཏེར་ལུང་ལས། རྨ་ཐོག་སྤྲུལ་པ་རིག་འཛིན་མིང་༔ ཟབ་གཏེར་ལ་དབང་
ཕྲིན་ལས་རྒྱས༔ ཞེས་དང་། གཏེར་ཆེན་རིན་ཆེན་གླིང་པའི་གཏེར་བྱོན་ཐུགས་གཏེར་གསང་
ཐིག་གི་ལུང་བསྟན་ལས། མཚོ་རྒྱལ་བྱིན་བརླབས་ཌཱཀྐིས་རྗེས་བཟུང་བ༔ དམ་ཚིག་ལྡན་
པའི་སྐལ་ལྡན་རྡོ་རྗེའི་མིང་༔ ཕ་བུ་བཞིན་དུ་འཕྲད་པས་དེ་ལ་གཏོད༔ དེ་ཡང་མཁའ་སྤྱོད་
ཌཱཀྐིའི་ཚོགས་དཔོན་བྱེད༔ ཅེས་དང༌། གཞན་ཡང་གཏེར་ཆེན་དེ་ཉིད་ཀྱི་ལུང་བསྟན་མང་
པོ་ལས་གསལ་བར་བྱོན། རང་གཏེར་ཐུགས་སྒྲུབ་རྡོ་རྗེ་གྲོ་ལོཏ་ལས། མ་འོངས་དུས་ཀྱི་
ཐ་མ་ལ༔ ང་སྤྲུལ་ཤེས་རབ་སྙིང་རྗེ་ཅན༔ གར་གྱིས་དབང་ཕྱུག་བཞད་པ་རྩལ༔ ཞེས་དང་།
ང་སྤྲུལ་སྦས་པའི་རྣལ་འབྱོར་པ༔ ཤེས་རབ་སྙིང་རྗེ་ལྡན་པ་ཡི༔ ངེས་མེད་བརྟུལ་ཞུགས་
ལྡན་པ་ཞིག༔ མདོ་ཁམས་ཤར་གྱི་ཕྱོགས་སུ་འབྱུང་༔ ཞེས་དང་། བདེ་ཆེན་གྲོགས་མཆོག་
ཡེ་ཤེས་མཚོ་རྒྱལ་དང་༔ ལོ་ཙཱ་གྲུབ་བརྙེས་རྨ་ཐོག་རིན་ཆེན་དང་༔ མངོན་སྤྱོད་རྩལ་རྫོགས་
དཔལ་གྱི་དབང་ཕྱུག་གསུམ༔ ནམ་ཞིག་དགོངས་པ་གཅིག་བསྡུས་ཕྲིན་ལས་པ༔ རིག
འཛིན་གར་གྱི་དབང་ཕྱུག་བཞད་པ་རྩལ༔ ཞེས་སོགས་ཚད་མའི་སྐྱེས་བུ་མང་པོའི་རྡོ་རྗེའི་
ལུང་ལས་གསལ་བ།
གྲུབ་རིགས་འཛིན་པ་རྒྱ་མཚོའི་གཙུག་རྒྱན་དེ་ཉིད་འཁྲུངས་པའི་ཡུལ་ནི།
སྡེ་བཞི་དགེ་བཅུའི་ཆབ་སྲིད་ཆོས་བཞིན་སྐྱོང་བར་མཛད་པའི་མི་དབང་རིམ་བྱོན་གྱི་གདན་
ས་རྒྱལ་ཁབ་ཆེན་པོ་ལྷུན་གྲུབ་སྟེང་དང་མི་རིང་བའི་ཡུལ་ཤར་ཕྱོགས་ཀྱི་རྒྱུད། འབྲི་རྫ་ཟལ་
མོའི་སྒང་གི་ས་ཡི་ཐིག་ལེ། སྦས་ཡུལ་འབྲས་མོ་ལྗོངས་སམ་བཀྲ་ཤིས་ཁྲོ་གྱི་ས་ཆ། གུ་རུའི་
སྐུ་གསུང་ཐུགས་ཡོན་ཕྲིན་ལས་ཀྱི་གནས་ལྔའི་ཡ་གྱལ། ཡོན་ཏན་གནས་ཆེན་དུང་རལ་རལ་
གྲི་བྲག་གམ། རྡོ་རྗེ་ཡོངས་རྫོང་ཞེས་ཟབ་གཏེར་རྒྱ་མཚོ་ལྟ་བུས་གཏམས་པ་དེའི་དབང་
ཕྱོགས། མདུན་རི་བཀྲ་ཤིས་རྟགས་བརྒྱད་ཀྱི་རི་མོ་བཀྲ་བ། རྩེ་འཛིན་ཚངས་པ་རྟ་བརྒྱད་
ཀྱིས་བསྲུང་བའི་མདུན་ཞོལ། བཀྲ་ཤིས་དུང་དཀར་སྒང་ཞེས། ཡུལ་གྱི་དགེ་བཅུ་ཡོངས་

སུ་ཚང་ཞིང་། ཉམས་དགའ་བག་ཕེབས་རླུང་རིག་དྭངས་པའི་ས་མིག་དེར། རབ་བྱུང་བཅུ་
བཞི་པའི་ནང་ཚན། ཆུ་ཕོ་སྟག་གི་ལོར། སྤྲེལ་གྱི་ཟླ་བ་ཞེས་གུ་རུ་མཚོ་སྐྱེས་རྡོ་རྗེ་སིནྡྷུའི་རྒྱ་
མཚོར་ངོ་མཚར་པད་སྡོང་ལས་སྐུ་བལྟམས་ཤིང། ཧོར་ལུགས་ཟླ་བ་དྲུག་པ་ཞེས། མཉམ་མེད་
ཤཱཀྱའི་རྒྱལ་པོས་ཆོས་འཁོར་ཐོག་མར་བསྐོར་བའི་དུས་ཆེན་གྱི་དཀར་ཕྱོགས། ཆ་ཤས་
ཡོངས་སུ་གང་བའི་ཟླ་བ་བདུད་རྩིའི་འོད་ཟེར་གྱིས་མུན་པའི་སྨག་རུམ་བསལ་ཞིང་ཕྱོགས་
ཀྱི་ཐ་གྲུ་བསིལ་བས་སྐྱོང་བའི་རྟགས་དང་རྟེན་འབྲེལ་ཕུན་སུམ་ཚོགས་པའི་ཚེ་མཚན་དཔེའི་
དཀྱིལ་འཁོར་ངོམས་པའོ། །
དེའི་ཚེ་དཀར་ཕྱོགས་སྐོང་བའི་ལྷ་རྣམས་དགའ་ཞིང༌། རྩ་གསུམ་ཆོས་
སྐྱོང་དང་བཅས་པས་བྱིན་བརླབས་དང་སྲུང་སྐྱོབ་མཛད་པའི་རྟགས། གཟིམ་སྦྲ་ལ་འཇའ་
ཚོན་ངོ་མཚར་ཅན་བཀྲ་ཤིས་པའི་རྟགས་ལན་མང་པོར་ཟུག །དགེ་མཚན་གསར་དུ་བཞད་
པའི་སྐུ་དེའང་མཛེས་ཤིང་ཡིད་དུ་འོང་བ་ཞག་བདུན་གྱི་བར་དུ་འོད་ཀྱི་སྣང་བ་དང་ལྡན་པས།
མཚན་མོ་གོས་ཀྱི་སྤུ་ཚུན་ཆད་གསལ་ནུས་པ་བྱུང་སྟེ། དབུ་མ་འཇུག་པ་ལས། དམ་པའི་
རྟེན་ལ་འོད་ཆགས་མཛེས་པ་དང༌། །ཞེས་ས་ཐོབ་པའི་སྐྱེས་བུའི་རྟགས་སུ་གསུངས་པ་དེ་
ཁོ་ནར་ངེས་སོ། །དེ་ཚེའང་ཡུམ་གྱིས་བླ་མ་ཆོས་དཔལ་ཞེས་གཅོད་ཀྱི་རྣལ་འབྱོར་པ་ཞིག་
བཞུགས་པ་ཞབས་བརྟན་འབུལ་ཆེད་གདན་དྲངས་སྐབས། ཁོང་གི་མནལ་ལམ་ན། བླ་
བྲང་གི་གཟིམ་སྦྲའི་ཕུག་འདིར་ཉི་མ་ཞིག་ཤར་ནས་རྒྱལ་ཁམས་འོད་ཀྱིས་གང་བ་རྨིས་པས།
བྱིས་པ་འདི་སྐྱེ་བ་མཐོན་པོ་ཞིག་ཡིན་འདྲ། བསྟན་འགྲོར་སྨན་པ་ཞིག་འབྱུང་ངམ་སྙམ་པས་
ན་བཟའ་དང་གསོལ་ཆས་སོགས་གཙང་མར་ཕུལ། མནོལ་གྲིབ་འཛེམ་དགོས་ཞེས་བཀའ་
བསླབ་དང་སྲུང་མདུད་བཅས་གནང་། འོན་ཀྱང་ལྷ་ཟབ་ཙ་ན་ནག་པོའི་བདུད་ཀྱང་ཟབ་ཟེར་
བའི་དཔེ་ལྟར། མ་ཡར་ཞིག་ཡོད་པ་རྒྱུད་ཕྲག་དོག་གིས་བསླད་ནས་ལྟས་དང་ཡ་མཚན་རྨད་
དུ་བྱུང་བའི་སྐུ་དེ་ལ་ལོག་རྟོག་གི་བསམ་པ་ངན་པས། ཁྲུས་ཁུ་སོགས་ངན་བཙོག་མང་པོ་
དྲངས་ནས་མནོལ་དུ་བཏང་བ་ཡིན་ཚུལ་ཀྱང་། རྗེ་བླ་མའི་ཞལ་ནས་དེ་ལྟ་བུ་བདེན་མིན་

མ་ངེས་ཞེས་གསུངས་ནས་བཏང་སྙོམས་སུ་མཛད་པ་ལས། ཐུགས་སུན་པའི་རྣམ་འགྱུར་ཙམ་
ཡང་མི་གནང་། དེ་སྐབས་སུ་འཕགས་ཆེན་གྱི་ས་ནས་ཐུགས་རྗེ་ཡས་སྤྲུལ་གྱི་གང་ཟག་རྣམས་
ནི་མངལ་གྱི་སྒྲིབ་པ་སོགས་ཀྱིས་མ་གོས་པ་དང་། སྦྲང་སྟོབས་ལ་མ་ལྟོས་པར་རྨི་ཉམས་ཅི་
རིགས་པར་ཞལ་གཟིགས་དང་ལུང་བསྟན་དུ་མར་ཡོད་པ་རྣམས་ཀྱང་། ཞལ་གསུང་རྣམ་ཐར་
དུ་ཟུར་ཙམ་བཞུགས་པ་ལས། འདི་ལྟར་རོ་ཞེས་གསུང་རྒྱུན་རྒྱས་པར་ཐོས་མ་ཐུབ།
གཉིས་པ་ལ་བརྒྱད་དེ། དང་པོ་ལ། ན་མོ་གུ་རུ། དུས་གསུམ་བདེ་
གཤེགས་སྲས་བཅས་འདུས་པའི་གཙོ། །དྲན་མཆོག་དཔལ་མགོན་བླ་མར་གསོལ་བ་
འདེབས། །མི་འབྲལ་སྤྱི་བོའི་རྒྱན་དུ་རྣམ་ཀུན་བཞུགས། །ཞེས་གསུངས་ལ། གཞི་ལས་ཁྱད་
ཆོས་དྲུག་ལྡན་གྱིས་འཕགས་པ་ཐོག་མའི་སངས་རྒྱས་ཀུན་ལ་ཁྱབ་པའི་བདག་ཉིད། ལམ
ལས་ཚོགས་གཉིས་ཟུང་འཇུག་གི་འབྲས་བུ་སྤངས་རྟོགས་མཐར་ཕྱིན་གྱི་སངས་རྒྱས་ཏེ་ཚུལ་
གཉིས་ཀྱི་དང་པོ་ཡེ་ནས་འཁྲུལ་མ་མྱོང་བས་རྒྱུ་སྔོན་དུ་མ་སོང་ཞིང་། ཕྱིས་འབྱུང་འབྲས་བུའི་
ཐ་སྙད་དུ་མ་གྲུབ་པའི་ཕྱིར་ཆོས་སྐུ་སྒྲ་ཇི་བཞིན་པ་ཡིན་ལ། ཕྱི་མ་ལ་སྤངས་རྟོགས་རིམ་གྱིས་
རྫོགས་དགོས་པའི་ཐ་སྙད་དུ་བྱས་ནས་ལམ་སྟོན་གྱི་དེད་དཔོན་ལ་ལྟོས་ནས་གཤེགས་པར་
གསུངས་ཏེ། བླ་མ་མེད་པའི་སྔོན་རོལ་ན། །སངས་རྒྱས་བྱ་བའི་མིང་ཡང་མེད། །ཅེས་གསུངས་
པ་བཞིན། དུས་གསུམ་གྱི་རྒྱལ་བ་རྣམས་ཀྱང་བླ་མ་ལ་བསྟེན་ནས་གོ་འཕང་རིམ་པར་བརྙེས་
དགོས་ཤིང༌། ཐུགས་སྲས་བྱང་ཆུབ་སེམས་དཔའ་རྣམས་ཀྱང་རང་རང་གི་གཙོ་བོའི་མདུན་
ནས་བལྟས་ཏེ་བླ་ན་མེད་པའི་གོ་འཕང་བསྒྲུབ་པ་ཡིན་པའི་ཕྱིར་ཏེ། དེས་ན་བླ་མ་ནི་སངས་
རྒྱས་སྐུ་གསུམ་གྱི་དགོངས་པ་རྫོགས་པས་ཡོན་ཏན་གྱིས་ལྕི་བཞིན། གདུལ་བྱ་སོ་སོའི་བློ་
དང་སྐལ་བར་འཚམས་པའི་གཟུགས་སྐུའི་རྣམ་འགྱུར་སྣ་ཚོགས་པར་སྟོན་པའང་དཀོན་
མཆོག་སྒྲོན་མེའི་མདོ་ལས། དེ་དག་སྙན་དངགས་མཁན་རྒྱལ་སྙན་དངགས་སྦྱོར། །གར་
མཁན་རྔ་མཁན་གྱད་དང་རོལ་མོ་མཁན། །བཞག་མཛེས་རྒྱན་ཕྲེང་ཐོགས་ཤིང་གར་བྱེད་
དང༌། །སྐྱུ་མ་མཁན་པོ་གཟུགས་མང་ཀུན་ཏུ་སྟོན། །གྲོང་པ་གྲོང་དཔོན་ཁ་ལོ་བསྒྱུར་བར་

。འགྱུར། །དེ་བཞིན་དེད་དཔོན་ཚོང་དཔོན་ཁྱིམ་བདག་འགྱུར། །རྒྱལ་པོ་བློན་པོ་མདུན་འདོན་
ཕོ་ཉ་དང༌། །སྨན་པ་འཇིག་རྟེན་བསྟན་བཅོས་ཆོ་ག་མཁན། །དེ་དག་དགོན་པར་ལྗོན་ཤིང་
ཆེན་པོར་གྱུར། །སྨན་དང་རིན་ཆེན་མི་ཟད་གཏེར་རྣམས་དང་། །ཡིད་བཞིན་ནོར་བུ་འདོད་
སྦྱིན་སྡོང་པོ་དང་། །ལམ་གོལ་དོང་བ་རྣམས་ལ་ལམ་སྟོན་འགྱུར། །ཞེས་གསུངས་པ་བཞིན་
དང་། ཡང་ཉེ་ལམ་ཟབ་མོའི་གདམས་པ་ལས་སྣང་སྲིད་ཐམས་ཅད་བླ་མའི་དཀྱིལ་འཁོར་དུ་
ཤེས་དགོས་པར་བསྟན་པ་བཅས་མདོ་སྔགས་ཞལ་འགྲིགས་པའི་ཚུལ་གྱི་དགོངས་དོན་ལ་
ཁོང་གི་རྣམ་ཐར་གྱི་མཐིལ་བཅོལ་བའང་མཚོན་ཞིང་། སྐལ་ལྡན་གྱི་སྐྱེས་བུ་གང་ཞིག་མཆོག་
དང་ཐུན་མོང་གི་དངོས་གྲུབ་གང་བསྒྲུབ་ཀྱང་། མཚོན་བྱ་དོན་གྱི་བླ་མའི་ཞལ་ལ་བལྟ་ཞིང༌།
མཚོན་བྱེད་དཔེའི་བླ་མ་སྐད་ཅིག་ཀྱང་འདུ་འབྲལ་དུ་མ་སོང་བར་ཅོད་པན་དུ་ཟུངས་ཤིག་
ཅེས་གདམས་པའང་མཛད་དོ། །ཞེས་ཞལ་གསུང་རྡོ་རྗེའི་ཚིག་ལ་བརྟེན་པའི་འཕྲོས་དོན་
དང་། ས་བཅད་དང་པོ་དངོས་ནི། སྤང་རྟོགས་ཡེ་རྫོགས་ཀྱི་སངས་རྒྱས་ཀྱང་དེ་ལས་མཆོག་
གི་སྤྲུལ་པའི་སྐུར་སྣང་བའི་ཚེ་མཛད་པ་བཅུ་གཉིས་དང་ལྡན་པས་ལམ་རིམ་བགྲོད་པའི་ཚུལ་
ལྟ་བུ་སོགས་གདུལ་བྱ་རང་སྐལ་དང་མཐུན་པར་སྣང་བ་ནི། དེ་ལྟར་གྱིས་ཤིག་པར་མཚོན་
པའི་དཔེའི་བླ་མ་ཞེས་གོ་བ་རྣལ་མ་མྱོང་བས། ཁོང་སྐུ་ན་གཞོན་པའི་དུས་དགུང་གྲངས་
བརྒྱད་དུ་སོན་པ་ནས་ཡི་གེ་ཀློག་ལ་བསླབ་པའང་རང་རྒྱུད་པ་བཞིན་དུ་ཇི་ལྟ་བར་མི་མཁྱེན་
པའི་ཚུལ་གྱིས་གཞན་ལ་དགོངས་པའི་སྐུ་ངལ་ཆེར་བསྟན་དགོས་པའི་རྣམ་འགྱུར་གནང་
བ་ནས་བཟུང་། ཐུན་མོང་གི་རིག་གནས་ཐུན་མིན་གཞུང་བཤད་བཅས་བརྩོན་འགྲུས་ཀྱིས་
མཐར་ཆགས་སུ་སྦྱང་རྩོལ་མཛད་པ་ཡིན་ཏེ། འཆད་འགྱུར་བྱང་སེམས་ཀྱི་མཚན་བཟུང་བ་
ལས་འཕྲོས་དོན་གྱི་སྐབས་སུ་འབྱུང་བ་ཡིན་ནོ། །
དེའང་། བཤེས་གཉེན་དམ་པས་རྗེས་བཟུང་རབ་ཏུ་བྱུང་། །པདྨ་མདོ་
སྔགས་ལྷུན་གྲུབ་བཟང་པོ་ལ། །གསོལ་བ་འདེབས་སོ་སྲིད་ལས་ངེས་འབྱུང་ཤོག །ཅེས་
གསུངས་ཏེ། དགུང་གྲངས་བཞི་ལྔར་སོན་པ་ན། གནུབས་ཆེན་སངས་རྒྱས་ཡེ་ཤེས་ཀྱི་རྣམ་

འཕྲུལ་ཟེ་ཆེན་མ་ཧཱ་པཎྜི་ཏ་འགྱུར་མེད་མཐུ་སྟོབས་རྣམ་རྒྱལ་ལས་བསྟན་པའི་སྒོར་ཐོག་མར་
ཞུགས་པ་ཡིན་ཏེ། ཁོང་གི་མནལ་ལམ་དུ། དུང་དཀར་ཆེ་ཆུང་གཉིས་འདུག་པའི་ཆུང་བ་
དེ་ཕྱག་ཏུ་བཞེས་ནས་བུས་པས། དུང་གི་སྐད་དེས་ལྷ་ལྡན་ཕྱོགས་མན་ཆད་གྲགས་སྙམ་བྱུང་།
སྐྱེས་བུ་འདི་ཉིད་ངེས་པར་རིགས་བཟང་ཞིག་ཡིན་ཞེས། མཚན་སྙན་ལི་ཤིའི་དྲི་བསུང་འཐུལ་
བ་ལས། །སོགས་སྙན་ཚིག་དང་སྦྱར་བའི་བསྟོད་པ་བཅས་མཚན་དེ་ཉིད་གསོལ་བ་ཡིན།
གཞོན་ནུའི་དུས་སྐུ་རྩེད་གནང་བ་ཡན་ཆད་དམ་པའི་སྤྱོད་ཚུལ་བཟང་པོ་ལ་ངམ་ངམ་ཤུགས་
ཀྱིས་གནས་པས་དད་དང་ངེས་འབྱུང་སྙིང་རྗེའི་ཀུན་སློང་ལས་བྱུང་བའི་མཛད་པ་མ་གཏོགས།
སོ་སྐྱེའི་བྱིས་པ་རྣམས་དང་ཐུན་མོང་དུ་གྱུར་པ་འགའ་ཡང་མི་འདུག །དགུང་གྲངས་བཅུ་
གཉིས་སྐབས་སི་ཏུ་རིན་པོ་ཆེ་ཆོས་ཀྱི་བློ་གྲོས་མདུན་དུ་བྱོན་པ་ལ། སྔོན་འགྲོ་རྡོ་རྗེ་སྙིང་པོའི་
ཁྲིད་གསུངས་པའི་ཉིན་དང་པོ་ཙམ་དུ། མཐར་དཔྱད་མང་པོའི་གསུང་སྒྲོས་ཇི་ལྟ་བ་ཐུགས་
ལ་མ་ཆུད་ཀྱང་དོན་གནད་ཕལ་ཆེར་གལ་ཆེ་བ་ལ་གོ་བ་རྣལ་མ་སྐྱེས། འཆི་བ་མི་རྟག་པའི་
ཁྲིད་ཀྱི་སྐབས་ནས་བཟུང་ཚིག་དོན་གཉིས་ཀ་བཀྲ་ལམ་གྱིས་ཟིན་པས། དེ་ཙམ་ཡང་
གཟུངས་ཐོབ་པའི་རང་མཐོང་དང་ཞལ་ངོམས་ཀྱི་རྒྱུར་མ་སོང་ནས་བསམ་པས་གཏན་
ཕབས་ཏེ་བློ་སྦྱོང་བའི་དུས་མི་རྟག་པའི་རང་བཞིན་ཅན་གྱི་འཁོར་བ་སྡུག་བསྔལ་གྱི་རྒྱ་མཚོ་
ལ་སྐྱོ་ཤས་དང་ངེས་འབྱུང་ཤུགས་དྲག་པོ་ཐུགས་ལ་འཁྲུངས་ནས། ཉིན་པར་གསོལ་ཆས་
དང་། མཚན་མོར་མནལ་རྒྱུ་སོགས་ཀྱིས་ཡིད་ཆད་ནས་ཡང་ནས་ཡང་དུ་བཤུམས་པའི་ཚེ།
གཞན་གྱི་བསམ་པར། སྐ་ན་ཕྲ་བའི་སྟབས་ཀྱིས་མ་ཡུམ་སོགས་སྐུ་ཡུལ་ཐུགས་ལ་བཅགས་
པ་ཡིན་སྙམ་བྱེད་ནས་སྤྲོ་བ་བསྐྱེད་པའི་ཟུར་གསོས་མང་དུ་ཕུལ་བར་བཞིན་འཛུམ་པའང་མ་
གནང་ཞིང་། དེ་ལྟ་བུའི་རྣམ་ཐར་ཟུར་ཙམ་ཡང་གསུང་བར་མི་འདུག །དེ་ལྟར་ཐུགས་རྒྱུད་
ལ་སོ་ཐར་གྱི་ངོ་བོ་ཐུན་མོང་མ་ཡིན་པ་ཚུགས་པས་དམ་ཆོས་འདུལ་བའི་བསྟན་པ་ལ་ཐུགས་
འདུན་ཤིན་ཏུ་ཆེ་བས། ཆོས་གོས་རྣམ་གསུམ་དང་འབྲལ་མེད་མཛད་ཅིང་། ཞལ་ནས་གསོལ་
ཚིགས་ཀྱང་སློང་བ་ལ་བརྟེན་ཏེ་ལྟོ་བྱ་ཚོལ་ཙམ་གྱིས་འཚོ་ཞིང་སྔར་དུས་ཀྱི་སྟོན་པའི་རྗེས་

འཇུག་ལྟར་སྦྱངས་པའི་ཡོན་ཏན་མཐར་ཕྱིན་པ་ཞིག་ལས་གཞན་དུས་ནམ་དུ་ཡང་མ་སེམས་
མོད། དེ་སྐབས་ཡུལ་ཕྱོགས་འདིར་ད་ལྟ་དང་འདྲ་བའི་མཁན་སློབ་མང་པོ་མི་བཞུགས།
བཞུགས་པ་རྣམས་ཀྱང་ངོར་གྱི་ཆོས་རྒྱུན་འཛིན་པ་ཡིན་གཤིས། དབུས་ཕྱོགས་ནས་བསྒྲུབ་
རྒྱུ་མ་གཏོགས་རང་ཡུལ་ནས་སྡོམ་པ་གནང་བར་མི་མཛད་པས། ཚིགས་གསུམ་རིམ་ནོད་
ལྟ་བུའི་སྡོམ་རྒྱུན་མ་ཐོབ་ཅེས་གསུངས་མོད། རྒྱུ་ནོར་གཉེན་གྲོགས་སོགས་གང་ལའང་ཞེན་
པ་མེད་ཅིང་། བག་ཡོད་དང་ལྡན་པའི་ཀུན་སྤྱོད་ཤིན་ཏུ་གཙང་ཞིང་། རྟེན་ཡོངས་རྫོགས་ཨུ་
པ་སི་གའི་ཚུལ་དུ་བཞུགས་ནས། དུས་ཆེན་རྣམས་ལ་ཤ་ཆང་དང་ཕྱི་དྲོའི་ཁ་ཟས་སྤང་བ་
སོགས་དུས་ཁྲིམས་ཡན་ལག་བརྒྱད་པའི་གསོ་སྦྱོང་རྒྱུན་བསྟར་གནང་བ་ཡིན། སོ་ཐར་གྱི་
སྡོམ་པ་འདིའང་བསྟན་པའི་གཞི་མའམ། ཐོག་མར་འཇུག་པའི་སྒོ་ཡིན་པས་གལ་ཆེ་ཚུལ་དང་།
འདུལ་བ་གཞི་གསུམ་གྱི་ཆོ་ག་ལག་ལེན་བསྟར་བ་སོགས་ལ་ཕྱག་ཐལ་མོ་སྦྱར་བཞིན་རྗེས་
སུ་ཡི་རང་ཁོ་ན་མཛད།
དགུང་གྲངས་བཅུ་གསུམ་བཞེས་དུས་སྤྲོས་མེད་ཉམས་ལེན་ཁོ་ནར་
བརྩོན་མཛད་སྐབས། རྡོ་རྗེའི་མགུར་བཞེངས་པ་ད་ལྟ་ཞལ་གདམས་སུ་བཞུགས་བཞིན་སྔོན་
གོམས་སྐྱེས་སྦྱངས་ཀྱི་ཡོན་ཏན་བཟང་པོའི་རྟགས་མངོན་པར་གྱུར་ཏོ། །དེ་ནས་རེ་ཞིག་ན་
ཉག་རོང་གི་ཡུལ་ན་དཔོན་མགོན་པོ་རྣམ་རྒྱལ་ཟེར་བའི་ལས་དབང་ཆེ་བ་ཞིག་དར་སྐབས།
ཁྲོ་ཐར་དུང་ཤུལ་སྐོར་སོགས་མི་བདུན་ཅུ་ཙམ་ཉེས་ཅན་དུ་གྱུར་པ་ཁོ་རང་གི་ལག་ཏུ་ཚུད་ནས།
ཐམས་ཅད་ཉག་ཆུའི་ནང་འཕེན་རྒྱུའི་ཁྲིམས་གཏུགས་སྐབས། སྐུ་ཉེ་དབོན་སྤྲུལ་གྱིས་ཁག་
ཁུར་མཛད་ནས། ཕྱིན་ཆད་ངོ་ལོག་མི་བྱེད་པའི་གཏམ་དན་ཐོག །སྐྱབས་རྗེ་རིན་པོ་ཆེ་
དགུང་གྲངས་ཉེར་གཅིག་སོན་པ་ནས་བཟུང༌། ལོ་གསུམ་བར་བུ་གཏའི་ཚུལ་དུ་བཞུགས་
སྐབས་ཀྱང་། གསལ་ཉམས་དང་། ལུང་བསྟན་སོགས་ཅི་རིགས་པར་བྱུང་བ་ལས། བཻཌཱུར་
སྔོན་པོའི་གཞི་ལ། །དུང་ཚོན་དཀར་པོས་བྱུགས་ཚེ། །ཙཱི་ནས་དམག་གླུ་ལེན་འོང་། །ཞེས་
ལྕགས་ལའི་མངའ་འོག་ནས་རྒྱ་དམག་མང་པོས་ཉག་དཔོན་ལ་རྒོལ་བ་དང་། ཡང་། རྫ་

ཆུ་བྲག་གི་བཙན་རྫོང་ཟིན་ན་ཡང་། །གནམ་གཡེར་རྒྱ་ཆེ་བས་ཁེབ་ནས་འོང་། །ཞེས་སོགས་
བོད་དམག་སླེབ་པའི་ལུང་བསྟན་བཅས་འཆུག་མེད་མང་པོ་བྱུང་། དེ་སྐབས་ཞིག་ན་ཆོས་
རྒྱལ་གླིང་པའི་གཏེར་ཆོས་པོད་གཅིག་ལ་གཟིགས་རྟོག་མཛད་པས། ཚིག་ཕལ་ཆེར་གྲོང་
ཚིག་དང་འདྲེས་ཤིང་མི་སྙན་པ་སོགས་མང་དུ་འདུག་པ་ཐུགས་མི་རང་པའི་ཚུལ་གྱིས་པོད་
དེ་གཟིམས་ཁང་གི་ཟུར་གཅིག་ན་སྒམ་ཞིག་འདུག་པའི་སྟེང་དུ་བཞག་ཡོད་པར། དེའི་ནུབ་
མོར་གཟི་བྱིན་གྱི་ལྷང་ལྟ་བུས་གཟིམས་མི་འོང་བར་ཡོད་སྐབས། སྣང་གསལ་སོགས་མེད་
པའི་སྨག་རུམ་ནས། སྔོན་གྱི་པོ་ཏི་ཡོད་པ་དེ་ནས་འོད་ཞིག་སྣང་བའི་ནང་དུ་སྦྲུལ་ནག་པོ་
འཇིགས་སུ་རུང་བ་ཁ་ནས་ལྕེ་དམར་ལྷབ་ལྷབ་དུ་གཡུག་ཅིང་། ལུས་ལ་མེ་སྟག་གི་ཚྭ་ཚྭ་འཕྲོ་
བ་ཞིག་ཚུར་འོང་ཤོམ་དུ་འདུག་ཁོང་གིས་ཕྱག་རྡོར་གྱི་བསྐྱེད་རིམ་ལ་གསལ་དག་བརྟན་པར་
བཞུགས་ཀྱང་སྔར་ལྟར་འདུག །གཅོད་ཀྱི་སྦས་པ་རྣམ་གསུམ་ལ་དགོངས་པ་མཛད་པས།
སྦྲུལ་དེ་མེ་ཕུང་ཞིག་ཏུ་གྱུར་ནས་ཁང་པའི་ཐོག་གསེབ་ཏུ་ཡལ་སོང་། ཁོང་གཏེར་སྟོན་ཚད་
མ་ཞིག་ཡིན་འདུག་པས་གཏེར་ཆོས་ལ་སྲུང་མ་འཁྲི་ཚབས་ཆེ་རྒྱུས་བར་ཆད་ཆེན་པོ་བརྩམ་
ངེས་སུ་སྣང་། འདི་དང་འདི་ལྟ་བུའི་གཏེར་ཆོས་རྣམས་ཀྱི་ཚིག་ལེགས་མི་ལེགས་སོགས་
ལོག་རྟོག་བྱ་མི་རུང་བར་འདུག་ཅེས་གསུངས། གཞན་ཡང་དེར་བཞུགས་རིང་གསུང་འཕྲོས་
ཕལ་ཆེར་ཆོས་དང་མཐུན་པ་ཁོ་ན་བྱུང་རྒྱལ་དུ་གནང་བར་འདུག་ཀྱང་། ཁོང་རང་སྣང་དབང་
དུ་འདུས་པས་ཐུགས་ལ་ཞུམ་པ་མི་མངའ་བའི་ཁྱད་ཆོས་ཀྱིས། མི་སྲུན་པ་དེའི་རྒྱུད་འཁྲུགས་
པ་དང་ལོག་སྦྱོར་ཀྱི་བྱ་བ་ཤོམ་པ་སོགས་གྱི་རྒྱུར་ནམ་ཡང་མ་སོང་ངོ༌། །
དེ་ནས་དཔོན་མོ་སྒྲོན་མ་ཞེས་ཁོ་རང་གི་བུད་མེད་དེ་ཤི་བའི་ཆེད་དུ།
བླ་མཆོད་ལྔ་བརྒྱ་ཙམ་དང་ལྷན་ཅིག་ཞག་ཉེར་ལྔའི་བར་འཚོགས་བཞུགས་མཛད་དགོས་
བྱུང་བར། སྐབས་ཆ་ཤས་ལས་རྡོ་རྗེ་སློབ་དཔོན་གྱི་བྱ་བ་མཛད་མ་དགོས་ཀྱང་། སྤྱི་འགྲིགས་
ཀྱི་གསོལ་ཆས་དང་འབུལ་ནོར་སོགས་བཞེས་པའི་རྐྱེན་གྱིས། སྐྱོ་ཤས་དང་ངེས་འབྱུང་སོགས་
འགྲིབ། འདིར་སྣང་ཆོས་བརྒྱད་ཀྱི་འཁྲུལ་པ་ཇེ་ཆེར་གྱུར་པས་སྡེ་དཔོན་དབང་ཆེན་གྱི་ཟས་

དང་དཀོར་ལ་འཛེམ་གལ་ཆེ་བ་ཀུན་མཁྱེན་འཇིགས་མེད་གླིང་པས་རི་ཆོས་ཞལ་གདམས་
སུ་སྩལ་བ་ཐུགས་མད་ཅེས་གསུངས། སྐབས་དང་སྐབས་སུ་གསོལ་འདེབས་དང་རང་རྒྱུད་
ཀྱི་སྐྱོན་རེ་བརྟགས་ཀྱང་རང་དབང་མེད་པ་ལྟ་བུ་ལས་མི་འདུག་གཤིས། གཞན་གྱི་སྲོག་ལ་
ཕན་གདགས་པའི་བསམ་སྦྱོར་འབྱམས་སུ་ཤོར་ནས་གཟུགས་བརྙན་པའི་ངང་དུ་སྡིག་སྒྲིབ་
ཀྱིས་གོས་ནས་འདིར་སྣང་ལ་ཞེན་ཏེ་མཐའ་ཀཱས་པའི་འགྲོ་བ་རྣམས་ཀྱི་དོན་སྟོར་དུ་དོགས་
པས་གནས་གྲོགས་ངན་པ་དེ་ལས་བྱོལ་ཏེ་རང་ཡུལ་དུ་ཕེབས་དགོས་སྙམ་པ་དགོངས། ནུབ་
གཅིག་ཁོང་གི་གྲྭ་པ་སྒྲ་གསར་གྱི་དབོན་བྱང་ཆུབ་ཀྱི་རྨི་ལམ་དུ། ཉག་ཁོག་ཏུ་སྨུག་པ་འཐིབས་
ཤིང་། རི་རྩེ་ཐམས་ཅད་སྤྲིན་དཀར་པོས་བསྐོར་བའི་སྟེང་ནས། དུང་རལ་བྲག་དཀར་ཡིན་
ཟེར་བའི་མི་དཀར་རྟ་དཀར་ལག་ན་མདུང་དར་དཀར་པོ་བཟུང་ཡོད་པ་ཞིག་གིས་ལག་
གཡུག་དང་བཅས་སྤྲིན་གྱི་སྟེང་རྟ་རྒྱུག་བྱེད་འདུག །ཁོང་དཔོན་སློབ་གྱི་ཕྱག་ན་རྨ་བྱའི་སྒྲོ་
གུར་ལྟ་བུ་ཆེན་པོ་བསྣམས་ནས་ནམ་མཁའ་ལ་བྱ་ལྟར་འཕུར་ནས་རང་ཡུལ་དུ་ཕྱིན་པ་རྨིས།
དེ་ཡུལ་ལྷའི་བསུ་མ་ཡིན་འདུག་གསུངས། དེ་སྐབས་སུ་སྟོད་སྨད་ཀྱི་དམག་འུར་ཡང་ཆེ་བར་
བྱུང་ནས། བོད་དམག་ཚན་ཆེན་སྡེ་དགེའི་རྒྱལ་ཁབ་ཏུ་འབྱོར་བ་ཡིན་རྒྱུས། ཧོར་ཁག་ལྔའི་སྡེ་
འབངས་ནས་བུ་གཏེ་ལྟ་བུར་མི་ཚན་ཆེན་དེད་བྱུང་ཞིང༌། དེ་ཉིན་སྦྱིན་བདག་ཞིག་གི་རེ་སྐོང་
དུ་གཅོད་འདུལ་ཞིག་གསུང་རྒྱུ་མཛད་པའི་ནུབ་མོར་རྗེས་གཅོད་སོགས་ཆོ་གའི་མཐའ་སྡད་
ཚུལ་བཞིན་གནང་ནས་རང་ཡུལ་དུ་བྱོན་རྒྱུར་ཐུགས་བཞེད་ཀྱིས། མཆོད་ཆ་སྐོར་སོགས་ལ་
ཞེན་འཛིན་ཡོད་མེད་བརྟགས་པར་མཛད་ཀྱང༌། མཆིལ་མའི་ཐལ་བ་བོར་བ་ལྟ་བུ་ལས་
ཐུགས་འཚེར་གཏན་ནས་མ་བྱུང་བས་དེ་གར་བཞག་སྟེ་རྟེན་འབྲེལ་གྱིས་རག་གི་མཎྜལ་ཞིག་
ཡོད་པ་དེ་གྲྭ་པ་རིན་ཆེན་ཞེས་པ་ལ་འདི་ཙམ་ཁྱེར་ན་ལེགས་ཞེས་གསུངས་ཏེ་བསྐུར་ནས་སྔོན་
དུ་བཏང་ཞིང་། རྗེས་སུ་ཐབས་མཁས་ཀྱི་མཛད་པས་བླ་གྲྭ་གཉིས་ཁོ་ན་ཕེབ་བསྐྱོད་མཛད་
སྐབས། གློ་བུར་དུ་སྨུག་པ་ཞིག་འཁྲིགས་ནས་ཡོན་བདག་དེའི་ཁང་སྒོར་བྱོན་ཚེ་གནས་ཁང་
དེའང་མི་མཐོང་བར་བསྒྲིབ། དེ་བཞིན་དུ་བྱོན་པའི་སྲོད་འཁོར་ཙམ་དུ་ཉག་ཆུ་ཁར་འབྱོར་

བར་སྤྲིན་དང་སྨུག་པ་བཅས་དྭངས་བའི་ངོས་ནས་ཚེས་བཅུ་གསུམ་ཡིན་པའི་ཟླ་བ་ཤར་
འདུག་པའི་འོད་ལ་བྱོན་པའི་ཐད་ཀར་དར་ཟམ་སྣམ་བུ་བརྐྱངས་པ་ཙམ་སྐྱ་ཤར་གྱིས་ཡོད་
པའི་སྟེང་ནས་མཆིལ་ལྷམ་ཀྱང་གསོལ་བཞིན་པས་བྱོན་ཏེ་ཚུར་རོལ་དུ་ཟིན་མ་ཐག་དར་ཟམ་
ལྟ་བུ་དེ་ཡང་རང་ཞིག་གིས་མི་སྣང་བར་ཡལ་སོང༌། དེ་སྐབས་ཆུ་དེའི་སྟོད་སྨད་ཀྱི་ཆབ་རོམ་
ཞ་ཟིན་པ་ཡིན་ཀྱང༌། ཁོང་གི་ཕེབས་ལམ་དུ་དར་ཟམ་ལྟར་ཡོད་པ་ནི། རྩ་གསུམ་སྲུང་མ་
སོགས་ཀྱི་དར་ལམ་བརྐྱངས་པའམ། རྫུ་འཕྲུལ་གྱིས་ཆུའི་སྟེང་ནས་བྱོན་པ་ཡིན་ཞེས་བཤད་
ཀྱང་སྒྲོ་སྐུར་གྱི་ཕྱོགས་སུ་མ་ལྷུང་བ་ལྟ་བུར་འདུག །སྐུ་གཞིས་ནས་བསུ་མ་འོང་བ་ཁྱོ་བས་
བྲག་གདོང་དུ་སླེབས་པ་དང་འཕྲད་ནས་རུ་བཅས་མཚན་ཐོག་ཐག་ཏུ་བྱོན་པའི་དུས། སྨག་
རུམ་དུ་དྲང་སྲོང་ཁྱབ་མཇུག་དང༌། དམ་ཅན་སོགས་ཐམས་ཅད་ཀྱིས་དངོས་སུ་མཐོང་རྒྱུ་
ཡོད་པར་ལུས་དང་གྲིབ་ལྟར་འགྲོགས་པའི་མགོན་དང་སྡོང་གྲོགས་བྱེད་འདུག་གསུངས།
ཉག་རོང་ནས་ཕྱིར་ཕེབས་པའི་རྗེས་སུ་སྡེ་གཞུང་དཔོན་ལ་བཅར་ནས་རུ་བ་དེ་ཕྱོགས་ཡོད་
སྐབས། གྲྭ་པ་དཀོན་མཆོག་བཀྲ་ཤིས་ཞེས་པ་འོད་དཔག་མེད་ཀྱི་ཞལ་མཐོང་བའི་ལས་ཅན་
ཞིག་ཡོད་པ་འདས་ཁར་ང་ཡི་ཕུང་པོ་འདི་ཁྱེད་སྐུ་མཆེད་ཀྱིས་བསྲེགས་སྦྱང་ཐུབ་པ་བྱུང་ན་
བཀའ་དྲིན་ཆེ་ཟེར་བ་དེ་ལྟར་མཛད་སྐབས་ཁོང་སྐུ་མཆེད་ནས་ས་ཆ་ཐུགས་རྒྱུས་མེད་པས་
རྫ་རི་མང་པོ་ཡོད་པ་ཞིག་ཏུ་ཕུང་པོ་སྦྱང་མཛད་པའི་མཚམས་སུ་རིན་པོ་ཆེས་ཉམས་རྨི་འདྲེས་
མ་ལྟ་བུར། དཀྲོམ་གྱི་མགར་བ་སྤུན་གསུམ་ཡིན་ཞེས་པའི་རི་མགོ་དེའི་ནང་ནས་རྐྱ་མི་བདུན་
བྱུང་བའི་སྔོན་མ་དེས་ལག་ན་ལྕགས་ཀྱི་ཚྭ་ཚྭ་འཕྲོ་བའི་དམར་ཧྲི་ལི་ལི་འདྲིལ་འདུག་པ་ཞིག་
ཁོང་གི་སྐུ་སྟེང་དུ་འཕངས་བྱུང་བས་ཕྲག་གཡོན་པ་ལས་མདའ་ལྟོང་ལྟ་བུ་ཞིག་བཅད་སོང་
པའི་ཐུགས་སྣང་ཤར་མ་ཐག་སྐུ་ལ་གཟེར་ཟུག་དྲག་པོ་ཞིག་གིས་ཐེབས་པས། དེ་འཕྲལ་
ཡོན་རྒྱབ་སོགས་རིམ་གྲོ་རྒྱ་ཆེར་བསྒྲུབས། ཐམས་ཅད་ཀྱིས་སྐུ་རྐྱེན་བཟློག་དཀའ་འམ་དྲན་
པའི་བར་ཞག་དུ་མར་བསྙུངས་སྐབས། ཉིན་གཅིག་སྔ་དྲོའི་ཆར་གཟིམ་སྨྲའི་ཕུག་དེར་ལྷའི་ཆ་
བྱད་ཅན་གྱི་བུ་མོ་གཉིས་འོང་ནས་སྔོན་རྗེས་ལྟ་བུར་འདུག་པའི་སྔོན་མ་དེའི་ཕྱག་ན་ཤེལ་

དཀར་གྱི་བུམ་པ་ཞིག་བསྣམས་ནས་ཁྲུས་ཕུལ། རྗེས་མ་དེས་རྨ་བྱའི་སྒྲོ་ཆུན་པོ་ཞིག་གིས་
བྱབས་པའི་ཚུལ་བྱེད་པ་ཡུན་རིང་པོར་གཟིགས་སྣང་བྱུང་བས་དེ་འཕྲལ་གསུས་ཁྱིམ་མི་བདེ་
བ་ལྟ་བུས་མང་དུ་འཁྲུས་ནས་སླར་བསྟུན་གཞི་ལས་དྭངས་ཏེ། དེ་ཚོ་མ་དང་མཁའ་འགྲོའི་
བཀའ་དྲིན་ཡིན་མ་གཏོགས་ལྷ་འདྲེའི་གནོད་གདུག་འདི་ལའང་ཤུགས་དྲག་པོ་ཡོད་དར་
ཞེས་ཕེབས།
གཉིས་པ་ནི། ཤིང་རྟའི་སྲོལ་བཟུང་ཐེག་ཆེན་བསླབ་པ་ནོས། །རྒྱལ་
སྲས་མཁའ་ཁྱབ་འགྲོ་བའི་དེད་དཔོན་ལ། །གསོལ་བ་འདེབས་སོ་སེམས་རྒྱུད་རླན་པར་ཤོག །
ཅེས་གསུངས་པ་ལྟར། རྒྱལ་བའི་གཞུང་ལམ་ཐུགས་བསྐྱེད་ཟབ་མོ་ལྟ་སྲོལ་དང༌། རྒྱ་ཆེན་
སྤྱོད་སྲོལ་ཏེ་ཤིང་རྟའི་ལམ་སྲོལ་ཆེན་པོ་གཉིས་ཀྱི་སྔ་མ་དེ་ཉིད་འཇམ་དབྱངས་མཁྱེན་བརྩེའི་
དབང་པོ་དང་། ཕྱི་མ་དེ་ཨོ་རྒྱན་མཁའ་མཉམ་གླིང་པའི་མདུན་ནས་གསན་པ་སྟེ། གྲུབ་ཆེན་
པས་སྤྱོད་སྲོལ་གྱིས་སྐབས་སུ་མཚན་དེ་ཉིད་ཀྱང་གདགས་པ་ཡིན་ནོ། །གཞན་ཡང་དབུ་མ་
ལུགས་རྗེ་ཨུ་རྒྱན་འཇིགས་མེད་ཆོས་ཀྱི་དབང་པོ་དང་། འཇམ་མགོན་བློ་གྲོས་མཐའ་ཡས་
སོགས་ལས་ལན་གྲངས་གསན་པར་མཛད་ཅིང༌། དེ་དག་ཀྱང༌། སེམས་མཆོག་བསྐྱེད་པ་
མི་གཙོ་སྐྱེ་བ་གཙོ། །ཞེས་པ་ལྟར། སྡོམ་པའི་རྒྱུན་བླང་བ་ཙམ་གྱིས་འཐུས་བཞག་ཏུ་མ་སོང་
བར་སྨོན་པ་ཚད་མེད་བཞིའི་བློ་སྦྱོང་གནད་དུ་སྨིན་པར་མཛད། བདག་གཞན་མཉམ་པ་
དང༌། བདག་གཞན་བརྗེ་བ་དང༌། བདག་ལས་གཞན་གཅེས་པའི་བློ་སྦྱོང་རྣམས་རྟག་ཏུ་
ཐུགས་ཉམས་སུ་བཞེས་པའི་ཁྱད་པར་སྤྱོད་འཇུག་བློ་སྦྱོང་སྐབས་ངེས་པར་སྐུ་ལུས་སྦྱིན་
བཏང་ཐུབ་ངེས་ཐེ་ཚོམ་མེད་པར་བྱུང་བ། བླ་མ་མཁས་གྲུབ་མང་པོའི་མདུན་དུ་དེ་ཚུལ་ཞུས་
པས། ཚོགས་སྦྱོར་གྱི་དུས་དེ་འདྲ་ཉམས་ལ་འོང་ཡང་རེས་འགའ་བ་སྟེ་སྙིང་པོ་མེད། འདི་ནི་
བྱང་ཆུབ་སེམས་དཔའ་དབང་ཐོབ་པའི་རྣམ་ཐར་ཡིན་མོད། སྔོན་གྱི་བྱམས་པའི་སྟོབས་ཀྱི་
རྣམ་ཐར་ལྟ་བུ་ད་ལྟ་མི་འོང་། འོང་ཀྱང་མི་དགོས། ཁྱེད་ནི་གསང་སྔགས་ཀྱི་ལམ་ཚུལ་བཞིན་
ཉམས་སུ་ལེན་མཛད་པ་ཅན་དང༌། ཁྱད་པར་འཕྲད་ཆོག་ཐོས་པ་རང་གྲོལ་འོད་གསལ་

རྫོགས་པ་ཆེན་པོའི་བཀའ་བབ་ཡིན་ཕྱིར་འགྲོ་བའི་དོན་རྒྱ་ཆེན་པོ་འབྱུང་པས། སེམས་ཅན་
གཅིག་གི་དོན་ཙམ་འགྲུབ་པ་ལ་ཧ་ཅང་ངོ་མཚར་རྒྱུ་མེད་ཅེས་གསུངས་པས། དེ་ལ་ངེས་ཤེས་
ཆེན་པོ་བྱུང་འདུག་གསུངས། དེར་མ་ཟད་རྒྱལ་སྲས་ཀྱི་བསླབ་བྱ་འཇུག་པ་ཕ་རོལ་ཏུ་ཕྱིན་
པ་དྲུག་ལ་ཉམས་བཞེས་དུས་དང་རྣམ་པ་ཀུན་ཏུ་མཛད་པའི་ཚུལ་མདོ་ཙམ་སྨྲོས་ན།
དང་པོའི་སྦྱིན་པ་ལའང་གསུམ་གྱི། དང་པོ་ཆོས་ཀྱི་སྦྱིན་པ་ནི། རིགས་
བདག་བླ་མ་རྣམས་ཀྱི་བཀའ་ཡིས་ནན་བསྐུལ་གནང་བ་དང་། ཉམས་སྣང་དུ་ལྷ་ཚངས་པས་
གསེར་གྱི་འཁོར་ལོར་དང་བརྒྱ་བྱིན་གྱིས་ས་གཞིའི་ཁྱོན་ཆེན་པོ་ཞིག་ཕུལ་བ་དང་། དཀར་
ཕྱོགས་སྐྱོང་བའི་ལྷ་རྣམས་དང་གནས་གསུམ་གྱི་དཔའ་བོ་དང་མཁའ་འགྲོ་རྣམས་ཀྱིས་ཆོས་
ཀྱིས་འཁོར་ལོ་བསྐོར་བར་བསྐུལ་བ་དང༌། བཀྲ་ཤིས་དགེ་འཕེལ་གླིང་འདིར་བཞུགས་
སྐབས་བྱེའུ་འཇོལ་མོས། ཆོས་གསུང་བར་ཞུ། ཞེས་ཚིག་དག་པོ་ཀུན་གྱིས་ཐོས་པའི་ཞུ་བ་
འང་ལན་མང་ཕུལ་བ་སོགས་གསུང་འཕྲོས་རྣམས་ལས་ཅི་རིགས་འབྱུང་བ་བཞིན་ཡིན་ལ།
ཐོག་མར་ཀཿཐོག་ཏུ་མཆེད་ཟླ་དབོན་སྤྲུལ་ཞིང་ཁམས་སུ་བྱོན་པའི་དགོངས་རྫོགས་ཆེད་
མཆོད་འབུལ་ཕེབས་སྐབས། སི་ཏུ་རྡོ་རྗེ་འཆང་གིས་སྐུ་རྟེན་འཇམ་དབྱངས། ཐུགས་རྗེ་ཆེན་
པོ། སྒྲོལ་མ། ཚེ་དཔག་མེད། རྡོ་རྗེ་འཆང་བཅས་ལི་མ་ཤིན་ཏུ་རྩ་ཆེན་ཡིན་གསུངས་པ་ལྔ་།
གསུང་རྟེན་པདྨའི་གསང་སྔགས་ལམ་རིམ་པོད་གཅིག །ཐུགས་རྟེན་མཚོ་ཕུ་སྐྲབ་ཆེན་ཆོས་
དབྱིངས་རང་གྲོལ་གྱི་ཕྱག་དྲིལ། ཡོན་ཏན་དང་ཕྲིན་ལས་ཀྱི་རྟེན། རྨོག་རྩ་འཇིགས་བྲལ་
ཆོས་དབྱིངས་རྡོ་རྗེའི་སྐུ་ཚེ་དེ་ཉིད་དུ་བསྣམས་པའི་ཐོད་ཌར། ཐེར་དྲིལ་གཉིས། ལྷ་རེག་
བཅས་བསྩལ་ནས། ད་ཕྱིན་ཆད་ཐུན་མོང་དང་ཐུན་མིན་གྱི་དབང་ཁྲིད་གདམས་ངག་གིས་
གདུལ་བྱ་བསྐྱང་དགོས་ཞེས་ཕེབས་པར། བདག་ལ་དེ་འདྲའི་ཡོན་ཏན་མེད་ཅེས་གནང་བ་
ཞུས་ཀྱང་། ཁྱེད་དང་རྩ་ཤུལ་སྤྲུལ་སྐུ་གཉིས་ལ་ཉིན་མོ་དབང་བསྐུར་བ་བླ་མ་སྤྱི་འགྲེལ་ཡིན་
ཀྱང་། མཚན་མོ་ལ་དབང་ཇི་ཙམ་བསྐུར༌། རེ་རེའི་མཐར་། བཙོ་བོས་ཇི་ལྟར་བཀའ་སྩལ་
པ། །དེ་དག་ཐམས་ཅད་བདག་གིས་བགྱི། །ཞེས་ཁས་བླངས་ཟིན་ཅིང༌། བདག་གིས་དབང

བསྐུར་ཆོས་བཤད་སོགས་འགྲོ་དོན་ལ་བསྐུར་བ་ཡིན་མོད། ལོག་ལམ་དུ་བསྒྱུར་བ་མིན་པས།
བླ་སློབ་ཀྱི་འདུན་པ་ལྟར་དང་ལེན་དགོས་ཞེས་ཐུགས་དགོངས་འཚུབས་པ་ལྟར་གསུངས་
ཤིང་། ལོ་ཟླའི་ཁ་མཚམས་གཅོད་རྒྱུ་ཙམ་ཡང་མ་གནང་ནས། སྐུ་ཚེ་རིལ་པོར་སློབ་འབངས་
བསྐྱང་དགོས་པར་ཕེབས་པ་དང་ལེན་ཞུས།
དེ་ནས་ཕྱིར་ཕེབས་ཏེ་དགུང་གྲངས་ཉེར་གཉིས་བཞེས་པ་ནས་བཟུང༌།
གསུང་ཆོས་རྒྱུན་མི་ཆད་པར་སྩལ་བ་ཡིན་ལ། །དེའང་བློ་མཆོག་དམན་སོ་སོར་གོ་བདེ་ཞིང་
ཉམས་ལེན་སྙིང་པོར་དྲིལ་བས་དོན་གྱི་གནད་ཚང་ལ་སྒྲུབ་པ་ལྷུར་ལེན་ཁོ་ནར་གདམས།
གང་ཟག་སྔོན་ཆད་ཆོས་ལ་མོས་པ་ཆེར་མེད་པ་ཞིག་ཕྱིན་ཀྱང་། རྗེ་འདིའི་གསུང་ཐོས་པ་ཙམ་
གྱིས་བློ་སྣ་བསྒྱུར་ཐུབ་ཅིང་། དགེ་སྒྲུབ་སྡིག་སྤང་གི་དམ་བཅའ་བྱེད་པ་སོགས་ཁྱད་ཆོས་
མངོན་སུམ་དུ་གྲུབ་པ་མང་བའང་རྫོགས་ཆེན་གྱི་སྐབས་ཚད་ཕེབས་ཆེན་པོའི་དུས་སུ་ཤེས་
རབ་དང་སྙིང་རྗེའི་རྩལ་རྫོགས་པའི་རྟེན་འབྲེལ་གྱིས་ངག་གྲུལ་བུམ་ཀྱི་ཕྲུ་གུ་བཞིན་རྣ་བར་
སྙན་ཅིང་གང་སྨྲས་གཞན་ལ་ཕན་པ་ཉིད་དུ་ངེས་བར་བཤད་པ་ལྟར་ཡིན་འདུག །འདུས་
པའང་མིའི་འགྲོ་བ་ལས་ལྷ་འདྲེའི་འཁོར་གྱིས་མང་བར་བྱུང་བ་ཡིན་ཏེ། ཆོས་གསུང་བའི་
གྲལ་དུ་གཞི་བདག་དང་མི་མ་ཡིན་མང་པོ་འདུས་ནས་ཤིས་ཏུ་གུས་པའི་རྣམ་འགྱུར་གྱིས་ཉན་
ཡོད་པ་མཐོང་སྣང་ཅན་དུ་མས་མཐོང་བ་དང་། རྗེའི་ཞལ་ནས་ཀྱང་ཆོས་གྲལ་འཚོགས་པའི་
དཀྱིལ་ས་སྟོང་དུ་འཇོག་དགོས་པ་དཀར་ཕྱོགས་སྐྱོང་བའི་ལྷ་རྣམས་སྡོད་ས་ཡིན་ཞེས་གསུངས།
སྔ་སོར་གཟིམ་སྐྱིལ་ལ་མཚན་མོ་ཡིག་དྲུག་དབྱངས་སུ་འཐེན་བཞིན་སྐོར་བ་བྱེད་པ་མང་
པོ་ཉེ་སྐོར་ཀུན་གྱིས་ཐོས་རྒྱུ་ཡོད་པར་འདུག །སྐབས་ཤིག་ཏུ་འཛིང་ཁོག་ཏུ་ཡུན་རིང་པོར་
ལོ་ཏོག་ཉེས་པར། སྐྱབས་རྗེ་བླ་མ་ཉིད་གདན་འདྲེན་དུ་བྱུང་བར་ཕེབས་ཏེ། གསུར་དང་ཡས་
བསྔོ་བ་ཙམ་ལས་མནན་བསྲེགས་སོགས་ལས་སྦྱོར་གཞན་མ་མཛད་ཅིང་། གཞི་བདག་མང་
པོར་བསུ་མ་འོང་ནས་ཡུལ་མི་འདི་ཚོས་ངེད་ཀྱི་རི་དྭགས་བདག་ཏུ་བཟུང་བ་མང་པོ་བསད་
པས་དབུལ་པོར་གྱུར་གཤིས་ཁོང་ཚོ་ཡང་དེས་ལོ་ཉེས་པར་གྱུར་ཅེས་ཞུས་པ་བཞིན་ཆོས་

ཁྲིད་ཁོ་ན་གསུངས་ཏེ་རི་རྒྱ་དང་རྔོན་ཁྲིམས་སོགས་སྣོད་བཅུད་ལ་འཕྲལ་ཡུན་དུ་དགེ་བའི་
བཅས་པ་གནང་ནས་བཞུགས་ཡོད་པ་དེར། རྒྱ་སྐོར་བླ་མ་བསོད་ནམས་རིན་ཆེན་དང་དགེ་
རྩེ་འཇམ་དབྱངས་བཅས་བླ་གྲྭ་གཉིས་བྱོན་ནས་ཅོག་པུ་ཞིག་གི་ནང་དུ་བཞུགས་ཡོད་པ་
གཉིས་ཀ་སྐྲག་སྔངས་ལྟ་བུས་གཟིམ་ཡེར་བར། བླ་མས་ཐད་ཀ་འདིར་ཨ་འཛོམ་འབྲུག་པ་
ཚང་གི་གཟིམ་གུར་ཕུབ་ཡོད་རྒྱུ་འདིར་མི་མ་ཡིན་ཤིན་ཏུ་མང་པོ་འཚོགས་ནས་ཕྱག་སྐོར་བྱེད་
འདུག་བས་འུ་ཅག་ནས་ལྷ་འདྲེའི་ཟིལ་མི་བཟོད་པ་རེད་ཅེས་གསུངས་ཚུལ་འཇམ་དབྱངས་
ནས་བཤད་རྒྱུ་འདུག །ཕྱིས་སུ་གླིང་རྒྱལ་མངའ་འོག་རྫ་རྒྱུད་ཕྱོགས་སུ་མུ་གེའི་འཇིགས་པ་
ལས་སྐྱོབ་པའི་བཀའ་དྲིན་ཀྱང་བསྐྱངས། དེར་མ་ཟད་རྣམ་པ་ཀུན་ཏུ་མི་མ་ཡིན་མང་པོར་
འཚོགས་པ་ལ་སྙིང་རྗེ་ཁོ་ནས་ཆོས་ཆར་དབབ་པས་རྒྱལ་འགོང་སོགས། བླ་མ་གཞན་སྣང་
སེམས་འདྲེས་པ་རྣམས་ཀྱིས་གདུལ་དཀའ་བར་གྱུར་པའི་མི་སྲུན་པ་རྣམས་རྗེ་འདིར་བསྙེན་
བཀུར་གྱི་ཕྱིར་ལྷགས་པར་གྱུར་ཏེ། རང་གཤིས་གྱོང་པོའི་རྣམ་འགྱུར་ཀུན། ལ་ལ་སྐབས་
རེར་དང་། ལ་ལ་གཏན་དུ་འཇམ་པ་ལས་ཐོ་བརྩམས་པ་སོགས་ནམ་ཡང་མ་བྱུང་ཞིང་། དེའི་
རྒྱུས་ད་ལྟ་འང་རྗེ་འདི་ཉིད་གྱི་ཁྲིད་བརྒྱུད་འཛིན་པ་གང་ན་བཞུགས་ཀྱང་། ཕྱོགས་ཞེན་གྱི་
འབྱུང་པོས་གླགས་བལྟ་བར་མི་འདུག་པ་མཐོང་ཆོས་སུ་ཡོད། ལོག་རྟོག་ཅན་འགའ་ཞིག་
བླ་མ་འདི་མཐོང་བ་དང་། ཆོས་བཤད་ཐོས་པ་ཙམ་ནས་སྣང་བ་འགྱུར་འགྲོ་བ་ཞིག་འདུག་
པས། ཁོང་ལ་དབང་སྡུད་ཟབ་མོ་ཞིག་ཡོད་འདྲ་ཟེར་བ་བྱུང་ཡང་། སྤྱིར་བྱང་སེམས་མེད་པའི་
དབང་སྡུད་རང་དབང་འཆོར་། །ཞེས་པ་ལྟར་ལས་མི་འབྱུང་ཞིང༌། གལ་ཏེ་སྔགས་དམིགས་
རྫས་སྦྱོར་སོགས་ཀྱི་འབད་པ་དྲག་པོས་དམིགས་བྱ་བསོད་ཆུང་རེ་འགའ་འཕྲལ་འདུ་བ་ལྟར་
སྲིད་ཀྱང༌། མཐར་རང་གཞན་གཉིས་ཀ་ལོག་ལམ་དུ་འགྲོ་བ་དང༌། ཡང་འགའ་ཞིག་ལ་
སྟེས་དབང་བདུད་ཀྱི་ཆོ་འཕྲུལ་གྱིས་རང་གཞན་མགོ་གཡོགས་ཟོབ་རྫུན་ཆོས་བཤད་སོགས་
ཀྱིས་སྙན་གྲགས་རྙེད་བཀུར་གློ་བུར་དུ་འུར་ཡང་སླར་རིམ་གྱིས་ལོག་འགྲོ་བ་ལས་མི་འོང་
ཞིང་། དབང་དུ་གྱུར་པ་རེ་ཡང་བློ་སྣ་ལོག་ལམ་དུ་འགྱུར་བའི་ནང་རྟགས་ཕྱིར་སྟོན་པ་མང་

སྟེ། དམ་པ་རྣམས་ཀྱི་ཐུགས་བསྐྱེད་དང་སྨོན་ལམ་བཙན་པོའི་སྟོབས་དུས་སུ་སྨིན་ཅིང༌།
འཁོར་འདས་ཀྱི་སྟོང་སྲོག་ལ་དབང་བརྙེས། བདེན་གཉིས་ཀྱི་བྱང་སེམས་ལ་རྩལ་དུ་འབྱོངས་
པས་གཟུགས་ཅན་གཟུགས་མེད་ཀྱི་འགྲོ་བ་མང་པོ་འདུས་ནས་ཐར་པ་དང་ཐམས་ཅད་
མཁྱེན་པའི་ལམ་འཁྱོགས་པ་མེད་པར་བཀོད་པའི་ཁྱད་པར་ཀྱང་ཤེས་དགོས་སོ། ། །
རྗེ་འདིའདིའི་སྐུ་ཚེ་རིལ་པོར་རང་འདོད་ཀྱིས་དབང་དྲག་གི་ལས་སྦྱོར་
ཆེད་སྔགས་ཕྲེང་སྐོར་ཙམ་མི་གསུང་པའང་ལྟ་ཅི། དུས་རྒྱུན་པར་ཞལ་ནས། མི་སྙན་མི་གྲགས་
པར་ཤོག །མི་རྙེད་མི་བཀུར་བར་ཤོག །ཅེས་གསུངས་ཤིང་། སློབ་མ་རྣམས་ལའང་དེ་བཞིན་
སྨོན་ལམ་ཐོབ་གསུངས་པ་ཡིན། བླ་དཔོན་ཆེ་རྒུ་དག་གི་གུས་འདུད་དང་བསྙེན་བཀུར་ནམ་
བྱུང་ཡང་། འདི་ལྟ་བུ་མི་འོང་བར་གམ་ན་ཐོ་དགུ་ཚུགས་ཞེས་ཡང་ཡང་གསུང་ཞིང་། ངོ་བསྲུང་
ལྟ་ཅི། འདིར་སྣང་གིས་བསྒྱིངས་པ་རྣམས་ལ་མི་དགྱེས་པའི་ཚུལ་ཁོ་ན་མཛད། གྲུབ་ཆེན་
པདྨ་བདུད་འདུལ་གྱི་སྐུ་གདུང་མཆོད་རྟེན་བཞེངས་ཕྱིར་ཕེབས་སྐབས་སྔོན་འགྲོ་སོགས་ཆོས་
ཁྲིད་གསུངས་པས་གྲུབ་ཆེན་གྱི་སློབ་མ་མཐའ་ཡས་ནས། སྤྲུལ་སྐུ་འདིའི་གསུང་ཐོས་པ་ཙམ་
གྱིས་སྣང་བ་དགེ་བར་འགྱུར་འགྲོ་བ་ཞིག་འདུག་པས་འདི་ཉིད་ས་ཆེན་པོ་ལ་གནས་པའི་
སེམས་དཔའ། ངེས་པར་ཁོང་གི་གསུང་ཐོས་ཚད་ངན་སོང་གི་སྒོ་ཁེགས་པར་གདོན་མི་ཟ་
ཞེས་ཡང་ཡང་གསུངས་པ་ཉེ་གནས་དགེ་སློང་བསྟན་འཛིན་རྒྱལ་མཚན་ལས་ཐོས། དེ་ནས་
རིམ་བཞིན་མདོ་ཁམས་སྒང་དྲུག་ཕལ་མོ་ཆེ་དང་། རྒྱ་སོག་གི་ཆར་གཏོགས་ཡུལ་གྲུ་འགའ་
དང་། དབུས་གཙང་ལྷོ་མོན་རྒྱ་བལ་གྱི་ཆར་གཏོགས་ཚུན་ནས་སློབ་ཚོགས་རྒྱ་ཆེ་རྒྱུན་རིང་
དུ་བྱུང་བ་རྣམས་ལ། སེམས་བསྐྱེད། དབང་བསྐུར། བློ་སྦྱོང་། སྔོན་འགྲོ་སོགས་ཉིན་ཕལ་
མོ་ཆེར་ཆོས་ཐུན་རེས་གསུངས་པ་དང་། ཟབ་ཁྲིད་ཞུ་བ་རྣམས་ལ་དུས་རྒྱུན་པར་ཉིན་རིལ་
པོར་རེ་ཞལ་ཁྲིད་དོགས་གཅོད་སོགས་རེ་རེ་བཞིན་ཞིབ་སྤྲོས་ཀྱིས། གསོལ་ཚིགས་གསོལ་
སྐབས་ཀྱང་བྲེལ་བ་ཙམ་དུ་སྐུ་ཚེ་ཕལ་མོ་ཆེར་མཛད་པས་སྐུ་ལ་ངལ་དུབ་དང་། ཐུགས་ལ་
སུན་པ་ནམ་ཡང་མེད་པ་འདི་ཁོ་ནའང་བྱང་ཆུབ་སེམས་དཔའི་རྣམ་ཐར་ངོ་མཚར་བའི་ཁྱད་

ཆོས་ཏེ། དེང་སང་རྡོ་བཅང་ལྕགས་མདུད་སོགས་གྲུབ་རྟགས་ལུང་བསྟན་ཕྲ་མོ་ལ་ཡ་མཚན་
བྱེད་པ་དང་མི་འདྲའོ། །སྐུ་ཚེའི་སྟོད་ལ་སྤྱོད་འཇུག །བློ་སྦྱོང་གསུམ། བདེ་སྨོན། བྱམས་
སྨོན། བཟང་སྤྱོད་རྣམས་གྱི་འགྲེལ་པ་དང་། གཞན་ཡང་། ཀློང་གསལ་རྡོ་རྗེ་སྙིང་པོ། སངས་
རྒྱས་ལག་འཆང་། ཐར་ལམ་དཀར་པོ། བར་དོ་དྲུག་ཁྲིད། ཀློང་སྙིང་སྔོན་འགྲོ་རྣམས་ཞིབ་
རྒྱས་སུ་ལན་གྲངས་མང་པོར་གསུངས་པ་དང་། རིན་ཆེན་གཏེར་མཛོད་ཆེན་མོ་སྔ་ཕྱིར་ཚར་
གསུམ་། སྙིང་ཏིག་ཡ་བཞི། མཛོད་བདུན། ངལ་གསོ་སྐོར་གསུམ། རང་གྲོལ་སྐོར་གསུམ་
སོགས་དང་། ཀློང་སྙིང་གཏེར་པོད་ཆ་ཚང་དབང་ལུང་ལན་གྲངས་ཤིན་ཏུ་མང་པོ་དང་། སྒྲུབ་
ཐབས་ཀུན་བཏུས། བཀའ་བརྒྱུད་སྔགས་མཛོད། དགེ་བཤེས་ནོར་བསྟན་གྱིས་བསྒྲིགས་
པའི་ཚེ་མཛོད་དང་ཐུགས་མཛོད། འདོད་འཇོ་བུམ་བཟང་། དགོངས་པ་ཟང་ཐལ་སོགས་
དབང་ལུང་ཚར་ཤིན་ཏུ་མང་པོ་དང༌། རྡོ་རྗེ་སྙིང་པོ། ཀློང་ཆེན་སྙིང་ཐིག་བཅས་ཀྱི་རྩ་རླུང་
ལན་ཁ་ཤས་གསུངས་པར་སྣང་། ཕྱིས་སུ་སྐུ་ན་སྨིན་སྐབས་སུ་ཆོས་གསུངས་པ་ཕལ་ཆེར་ནི།
ཐུགས་དགོངས་ལ་གཟུང་འཛིན་རང་རྒྱུད་པའི་དྲན་བསམ་འཕྲོ་འདུ་ཆད་པའི་དབང་གིས་
སྔོན་རྗེ་སྒམ་པོ་པ་དང༌། རྒོད་ཚང་པ་སོགས་གྲུབ་ཐོབ་རྣམས་ཀྱིས་ཚོགས་ཆོས་གསུངས་པ་
དང་མཚུངས་པར་ས་བཅད་དང་གོ་རིམས་ངེས་པ་ཅན་ཆེར་མི་གསུངས་ཀྱང་། གསུང་རྣམ་
པ་ཐམས་ཅད་པའི་རྗེས་མཐུན་དུ་གྱུར་པས་མདོ་སྔགས་ཀྱི་ཟབ་གནད་མཐར་ཐུག་ཉམས་
ལེན་སྙིང་པོ་དྲིལ་བ་དད་ལྡན་གྱི་སློབ་མ་རང་རང་གི་རྒྱུད་ཚོད་དང་བློ་ལ་ཇི་ལྟར་འཚམས་པར་
ནད་མིག་ལ་མེ་བཙའ་བཞིན་སོ་སོར་ཆེད་དུ་དགོངས་པའི་གསུང་སྙིང་ལ་སིམ་པ་རེ་འབྱུང་
བས། དད་མེད་འགའ་ཞིག་ནི་བདག་ཅག་གི་སྟོན་པ་ལ། ཀུན་ཏུ་རྒྱུ་འགས། གོ་ཏམ་ནི་ཅི་
འང་མི་ཤེས་སོ། །ཞེས་འཕྱས་པ་ལྟ་བུར་ཟད། སློབ་གྲལ་དུ་གནས་པའི་ཚད་ལྡན་གྱི་མཁས་
པ་མང་པོ་འདུས་ཀྱང་ཐམས་ཅད་ངེས་ཤེས་གཏིང་ནས་སྐྱེས་ཤིང་མི་ལྡོག་པའི་དད་པའི་སྣང་
བ་གསར་དུ་ཤར་བ་དང་། ཡང་གཞུང་ལུགས་རབ་འབྱམས་སུ་སྨྲ་བའི་ཀུན་གཟིགས་མཆོག་
སྤྲུལ་རིན་པོ་ཆེ་རྣམས་དང་། མཁན་སློབ། དགེ་བཤེས་ཀྱི་མཚན་དོན་དང་འབྲེལ་བ་དུ་མས།

སྐྱབས་རྗེ་དམ་པ་འདི་ཉིད་ཀྱིས་ཆོས་གསུངས་སྐབས། བཤད་པ་དང་གཞུང་ཕལ་ཆེར་དུ་
འདི་འདྲ་མི་བཞུགས་པ་དང་། འཐད་མིན་སྙམ་པ་འགའ་རེ་བྱུང་ནས་བླ་མ་མིར་འཛིན་གྱི་
རྟོག་པས་རྒྱུད་བསླད་ནས་ཐེ་ཚོམ་སྐྱེས་ཀྱང༌། རྗེས་སུ་དེ་དག་རྟོག་དཔྱོད་ཡང་ཡང་བགྱིས་
དུས། མདོ་རྒྱུད་ཁུངས་དག་ནས་དེ་ནི་དེ་ཡིན་ནོ་སྙམ་པའི་ངེས་ཤེས་གཏིང་ནས་སྐྱེ་རྒྱུ་འདུག་
པས་འགལ་འདུ་ཅན་དང་། མ་བརྟགས་པའི་གསུང་ནམ་ཡང་མི་མངའ་བ་སངས་རྒྱས་ཀྱི་
གསུང་དང་ཁྱད་ཅི་ཡོད་སྙམ་པའི་དག་སྣང་འཕེལ་ཞིང་། སྔར་རང་རྒྱུད་ཐེ་ཚོམ་གྱིས་བསླད་པ་
ལ་འགྱོད་བཤགས་ཆེན་པོ་བྱས་པ་ཡིན་ཞེས་ལོ་རྒྱུས་ཁོ་བོ་ལ་ལན་གྲངས་དུ་མར་གསུངས།
དེ་ལྟར་དད་ལྡན་ཕལ་མོ་ཆེ་ནི་མངོན་སུམ་དགོངས་པས་བྱིན་གྱིས་བརླབས་ཏེ་འདིར་སྣང་
ལ་ཞེན་པ་ལྡོག་ཅིང་གདམས་ངག་ལ་ངེས་ཤེས་ཁྱད་པར་ཅན་འཁྲུངས་སྣང་ངོ༌། །
ཟང་ཟིང་གི་སྦིན་པ་ནི། ཀུན་མཁྱེན་ཆེན་པོས། ཞེན་པ་ནང་ནས་ལོག་
ན་འདོད་རྒུ་ཕོངས་མེད་འབྱུང༌། །ཞེས་གསུངས་པ་ལྟར། དད་འབུལ་གྱི་ལོངས་སྤྱོད་ཆར་
བཞིན་བབས་ཀྱང༌། འཕྲལ་བྱུང་འཕྲལ་དག་ལས་ཕུག་ནོར་དུ་ཅིའང་འཛིན་པར་མི་མཛད།
ཡུལ་གོང་མ་རྣམས་ཀྱི་མདུན་ཕུལ་བ་སོགས་དངོས་པོ་སྤུས་ནོམ་གང་བཟང་ནས་གཏོང་བར་
མཛད་པ་དང་། ས་གའི་ལྷས། མི་སློབ་པ་ནི་བདག་པོར་སྤྱོད། །ཅེས་པ་ལྟར་རྫོགས་པ་ཆེན་
པོའི་ལམ་ནས་མི་སློབ་མཆོག་གི་གོ་འཕང་མངོན་དུ་མཛད་ཟིན་ཕྱིར་ཉིན་བཞིན་ཟས་གོས་
གསེར་སྲང་འབུམ་རི་བ་སྤྱོད་དུ་དབང་ཞིང་ཚོགས་མཐའ་ཡས་པར་རྫོགས་པ་དང་། སྟོང་
གསུམ་ཕུལ་ཡང་ཆུང་བ་ཉིད་གསུངས་པ་ལྟར་ངེས་ཀྱང་དཀོར་སྒྲིབ་རྣམ་སྨིན་གྱི་བུ་ལོན་
ལ་ཤིན་ཏུ་སྐྲག་གསུངས་ནས་དད་འབུལ་གང་བྱུང་རིས་མེད་ཀྱི་ཆོས་སྡེ་རྣམས་ལ་ལོ་བསྟར་
ཆོས་ཡོན་མང་པོར་ཕུལ་བ་དང་། ཆོས་འདོན་པ་རྣམས་ལ་སྩལ་བ་དང་། ཁྱད་པར་ཆོས་སྒར་
གྱི་སློབ་ཚོགས་རིམ་གཉིས་ཀྱི་རྣལ་འབྱོར་སོགས་དམ་པའི་ཆོས་ཁོ་ན་དོན་དུ་གཉེར་བས་
ཕྱོགས་མང་པོ་ནས་འདུས་པ་རྣམས་ལ། བཟང་སྤྱོད། མ་ཎི། ལྟུང་བཤགས། བཀའ་འགྱུར་
རིན་པོ་ཆེ། སིདྡྷི། གཟུངས་སྔགས་སོགས་ཀྱི་ཡོན་དུ་གནང་བ་ལོ་ངོ་རེར་ཡང་འབོར་སྡོམ་

རྒྱ་དངུལ་རྡིལ་ཚད་བཞི་བཅུ་ལྔ་བཅུ་ལས་མི་དམའ་བ་ལོ་ནར་བཞིན་སྩལ། བྱ་དང་སྤྱང་ལོང་
ཡན་ཆད་ལ་ཕན་པ་མང་པོ་མཛད། ཉེ་འབྲེལ་ལྟ་བུ་ནོར་ཡོད་པ་རྣམས་ལ་དུས་ནམ་ཡང་མི་
གནང་ཞིང་། ཕོངས་པ་ནོར་མེད་དགེ་བར་འགྱུར་ངེས་པ་རྣམས་ལ་རྟག་ཏུ་སྦྱིན་པས་ཕན་
གདགས། གསེར་ཟངས་ལས་གྲུབ་པའི་རྟེན་བཞེངས་མཛད་ན་དགོན་ཆེན་ཞིག་ལ་འགྲན་
ནུས་པའི་སྐུ་བསོད་ཐུགས་བསྐྱེད་ཕྱག་རྫས་དད་འབུལ་བྱས་པ་ཡོད་རུང་། དེ་འདྲའི་བྱ་བས་
ཚེ་འདིའི་ངོམ་ཆོས་ཀྱི་རྒྱུ་དང་། དུས་ཚོད་ཞན་ཅིང་དམག་འཁྲུགས་སོགས་ཀྱིས་མཐར་བཤིག་
དབྲལ་སོང་ན་སྡིག་རྐྱེན་ཆེ་བར་གཞན་ལ་དགོངས་ཏེ་བཞེངས་བསྐུལ་ཆེར་མ་གནང་ཡང༌།
གཞན་གྱིས་བསླུ་རོགས་ཞུས་སོགས་ཞལ་གསུང་རྣམ་ཐར་དུ་སུམ་ཅུ་ཙམ་གསུངས་ལ། ད་ལྟ་
ཡར་མར་ཕུལ་མཛད་པ་སོགས་ཁྱོན་སྡོམ་བརྒྱ་ཕྲག་ལྷག་ཙམ་གྱིས་གསེར་ཟངས་ལ་བསྐྲུན་
པའི་སྐུ་བརྙན་ཡང་བཞེངས། གསེར་དངུལ་བཀྲ་མའི་མདོ་སྡེ་སྐལ་བཟང་ལ།
རྣམས་སུ་སངས་རྒྱས་སྟོང་། གནས་བརྟན་བཅུ་དྲུག་སོགས་བྲིས་པའི་གཙོས་བྲིས་མ་དང་
སྤར་མ་བཅས་པོད་སྟོང་ཕྲག་ཕྱེད་གཉིས་ཙམ་དང་། ནམ་སྤྲུལ་མཆོད་སྡོང་དུ་གསེར་དངུལ་
བཀྲ་མའི་མཆོད་རྟེན་རྩེ་ཁྲུ་གང་ལྷག་རིན་པོ་ཆེ་སྣ་ཚོགས་ཀྱི་ཕྲ་རྒྱན་དང་། གཟུངས་འབུལ་
དང་ནང་རྟེན་སོགས་མཆོད་སྡོང་ཐོག་བརྩེགས་གསུམ་བཞི་ཅན་ལ་འང་དེ་ལྷག་མི་དགོས་
དབུ་གཞུང་
སྙམ་པ་ཕྱག་བསྟར་ཞིབ་ཏུ་མཛད། ས་གནད་ཀྱི་མེ་བཙའ་ལྟ་བུ་གནད་ཆེ་གསུངས་པའི་ཨོ་
རྒྱན་ལྷ་ཁང་སྤྱིའི་བཀོད་རྣམས་འདིར་སྣང་ཆེ་བའི་སྒྲོས་གཙང་བཟོ་དབྱིབས་མཐོ་ཁྱད་སོགས་
རྒྱ་ཆེར་མ་གནང་ཡང་། ནང་དུ་གུ་རུ་རིན་པོ་ཆེ་སྣང་སྲིད་ཟིལ་གནོན་གྱི་སྐུ་བརྙན་སྟོང་ཕྲག་
ལྷག་ཙམ་རི་མོ་དང་ཚོན་གསེར་འགྲོས་སོགས་ཁྱད་འཕགས་རྟེན་བརྟེན་པ་བཅས་བཞེངས།
དེའི་ཕུག་དྲི་གཙང་ཁང་དུ་གཏེར་ཆེན་རིན་ཆེན་གླིང་པའི་ཕྱག་བཟོས་སྨན་འདག་ལས་གྲུབ་
པའི་གུ་རུའི་སྐུ་བརྙན་བཞེངས་ཏེ་དེའི་ཞབས་ཕྱི་རང་སློབ་རྟོགས་ལྡན་ཀརྨ་བསམ་གཏན་
སོགས་ཀྱིས་མཛད། ཞལ་ནས་ཚིག་བདུན་གསོལ་འདེབས་དང་བཛྲ་གུ་རུའི་རྒྱུན་མ་ཆད་
བཞིན་འཆོས་པ་ཡིན། གདན་ཁྲིའི་འོག་ཏུ་དམ་སྲིའི་མནན་པ་ཚད་ལྡན་མཛད། རབ་གནས་

རྒྱས་པར་གནང་། ཡུལ་ཁམས་སོ་སོར་བདེ་ཐབས་རིམ་གྲོ། ཕྱོགས་བཞིར་བདུད་འདུལ་
མཆོད་རྟེན་ཆེ་ལེགས་བཞི། གཞན་ཡང༌། སཱཙྪ། དར་ལྕོག །གཟུངས་སྔགས་སོགས་རྡོ་དུང་
དུ་མ། དགོན་གནས་གཞན་ལ་ཞིག་གསོས་དང་དབྱར་གནས་གསོ་སྦྱོང་སོགས་ཀྱི་རྟེན་ཐེབ་
ཉམས་པ་སླར་གསོ་སོགས་ཞིབ་པར་བཀོད་ན་ལྡེབ་གྲངས་མང་དུ་བཀོད་རྒྱུ་སྣང་ཡང་ཡི་
གེ་མང་དུ་དོགས་ནས་རགས་རིམ་ཙམ་བྲིས་པ་དང༌། ཁྱད་པར་བསྟན་དང་སྟོན་པ་གཅིག་
གྱུར་དཔེ་ཆ་འདི་གནད་ཆེ། རང་འདོད་ཀྱིས་བྲིས་མ་དང་མི་འདྲ། ཡི་གེ་འང་དག་མིན་ཆད་
ལྷག་སོགས་དུ་མར་སྣང་བས་སྤར་དག་མོ་ཞིག་ཐོན་ན་བསྟན་པའི་ཞབས་འདེགས་རྟེན་
བཞེངས་གཅིག་ལ་འདི་ལས་ལྷག་པ་མེད་ཚུལ་གསུངས་ནས་དད་གཤིན་གྱི་འབུལ་ནོར་
རྣམས་གནས་མིན་ཆུད་ཟོས་སུ་མ་བཏང་བར་རྟེན་བཞེངས་ཕྱོགས་སུ་བཏང་བ་ལ། གསུང་
རབ་ཀྱི་སྤར་ཤིང་ཤོག་གྲངས་ཁྲི་ཕྲག་གསུམ་ལྷག་ཙམ་བཞེངས་པའང་ཤུགས་ཀྱིས་བྱུང་བ་
མ་གཏོགས། དེའི་ཆེད་ཚོང་བུན་སློང་མོ་འབུལ་སྡུད་ཙམ་ཡང་མཛད་པ་མེད་པས་བྱ་བཏང་
རི་ཁྲོད་པ་ཞིག་གིས་མ་འབད་ལྷུན་གྲུབ་ཏུ་འདི་ཙམ་བྱུང་བའང་ངོ་མཚར་བའི་གནས་སུ་
སེམས་སོ། །
མི་འཇིགས་པ་བསྐྱབས་ཀྱི་སྦྱིན་པའང་། སྦྱིན་བདག་དང་། སློབ་གྲལ་དུ་
འོང་བའི་དཔོན་རིགས་སོགས་ཀྱི་རྒྱུད་བསྐུལ་ཏེ། དངོས་དང་བརྒྱུད་ནས་བོད་དང་བོད་ཆེན་
པོའི་ལྗོངས་དང༌། རྒྱ་སོག་ཚུན་ཆོད་ཀྱི་ཡུལ་གྲུ་མང་པོར་རི་ལུང་རྔོན་རྒྱ་བསྡོམས་པ་སོགས་
ཀྱིས་ཕན་ཐོགས་རྒྱ་ཆེན་པོ་བྱུང་འདུག་ཅིང་། ཁྱད་པར་ཞལ་མཇལ་འོང་བ་གྲངས་མང་ཞིང་
རྒྱུན་རིང་བ་རྣམས་ལ་དགེ་བསྒྲུབ་སྡིག་སྤང་གི་དམ་བཅའ་ཁས་ལེན་དུ་བསྐུལ་བས་རྗེ་ཉིད་
ཀྱི་སྨོན་ལམ་གྱི་སྟོབས་ཀྱིས་ལག་ཏུ་ལོན་ཚུལ་ཁྱད་པར་ཅན་མང་པོ་བྱུང༌། བཞུགས་གནས་
ཀྱི་ཉེ་ཆར་རྒྱུ་བའི་བྱ་དང་རི་དྭགས་སོགས་ཀྱི་སྲོག་བསྐྱབས་མཛད་ནས་རི་རྒྱ་རྔོན་ཁྲིམས་ཤིན་
ཏུ་དམ་པོར་བཅས། ཕྱུགས་ལུག་སྟོན་བཤས་ནས་ཤིག་སྲོ་ཡན་ཆད་ཀྱི་སྲོག་གཅོད་སྤོང་དུ་
བཅུག་པ་སོགས་འབྲེལ་ཚད་ངན་འགྲོའི་སྒོ་འཕར་ལས་སྐྱོབ་པའི་ཕྲིན་ལས་རྒྱ་ཆེ། ཐན་པ་

བྱུང་དུས་ཆར་དབབ་པ་དང༌། སད་སེར་བསྲུང་བ། ནད་ཡམས་བཅད་པ་རྣམས། མདོས་
གླུད་དང་གསུར་ཆང་བུ་སོགས་ཀྱི་ཡིད་ཀྱི་གཟུགས་ཅན་རྣམས་བརྔན་ནས་ཆོས་ཀྱིས་རྒྱུད་
བཀྲོལ་བས་ཕན་ཚུན་སོ་སོར་ཚིམས་པར་མཛད། ཕྱུགས་ལུག་གི་རིགས་འབུལ་བ་གང་བྱུང་
ཡང་ཚེ་ཐར་དུ་བཏང་ཞིང༌། ཞལ་ནས་འདི་རྣམས་གང་དུ་སོང་ཡང་གསོད་པ་ལས་མི་འོང་
བས། ལྟར་སྣང་གི་དགེ་བ་གཟུགས་བརྙན་པའི་ཆེད་དུ་བསྐྱབ་ནུས་བཞིན་པའི་སེམས་ཅན་
བློས་བཏང་ནས་མཆོད་སྦྱིན་དུ་བྱེད་ལོ་ལྟ་བུས་ཐུགས་རྗེ་ཅན་རྣམས་དགྱེས་པའི་སྐབས་མེད་
པས། དེ་ནས་དུད་འགྲོ་དེ་མནར་དྲགས་པ་དང་། སྲོག་གཅོད་པའི་སྡུག་བསྔལ་ལས་སྐྱོབ་
པ་ཙམ་བྱུང་ན་ཕན་འདོགས་དེ་ལྷག་བྱ་རྒྱུ་མེད་གསུངས།གཞན་དུ་སེར་སྣ་ཅན་དག་གིས་རང་
གིས་བདག་ཏུ་བཟུངབའི་རྟ་ཕྱུགས་ལ་ཞེན་ཆགས་ཀྱིས་སྲོག་ལྟར་བཙའ། རྟའི་ཤ་ཉམས་
འཕེལ་བའི་གཟི་བྱིན་བསྒྲུབ་སླད་ཁ་ཟས་ཕངས་མེད་དུ་སྟེར་བའི་དྲུང་ན་གཞན་གྱི་དུད་འགྲོ་
མུ་གེས་འཆི་ཡང་རྩ་ཁམས་གང་སྦིན་པའི་རེ་ལྟོས་མེད་པ་དག་ནི་སེར་སྣ་དང་མཚུངས་ལྡན་གྱི་
བྱམས་པ་མ་དག་པའི་སྦྱིན་པར་ཟད་དེ། འདིར་ནི་སྙིང་རྗེ་ཆེན་པོས་སེམས་ཅན་བསྲུང་བ་
སྟེ། གོད་ཀ་སོགས་ཀྱི་སྒོ་ནས་ཕྱུགས་མང་པོ་དུས་གཅིག་ལ་ཤི་ཡང་། ངན་སོང་རྣམས་ཚེ་རིང་
བ་ལ་དགོས་པ་མེད། འཆི་རྒྱུའི་མིས་འཆི་རྒྱུའི་རྟ་དུད་འགྲོ་བདག་ཏུ་བཟུང་བ་ལོས་འཆི།
རང་བཞིན་གྱིས་ཤི་ན་ཕན་འདོགས་མཐར་ཕྱིན་པ་ཡིན་གསུངས་ནས་ཐུགས་བདེ་བར་མཛད།
དམ་རྫས་སྦྱིན་པ་དང་། གཟུངས་སྔགས་སྒྲོགས་པ། དགེ་འདུན་པ་ལ་བསྔོ་བ་ཞུ་བ་སོགས་
ཀྱིས་རྗེས་འཛིན་འབའ་ཞིག་པ་གནང་། རང་གནས་ཀྱི་ཁྲོ་ཆུ་ཕར་ཁ་ལ། སྔ་མོ་འབྲུམ་ནག་
གིས་དུད་ཞིག་གི་མི་དགུ་ཡོད་པ་ཐམས་ཅད་ཤི་བ་དང༌། བུད་མེད་ཞིག་འགག་གྲིར་ཤི་བ་
རྣམས་ངུ་འབོད་སོགས་གྲིར་ཤི་གྲགས་པ་ལ། དེར་ཕྱོགས་ཞག་བདུན་བར་གཉན་སར་བྱོན་
ནས་ཕྱིས་གཏན་ནས་གྲགས་རྒྱུ་མེད་པ་དང་བདེ་འགྲོར་བཀོད། རྒྱ་བོད་འཁྲུག་ཟིང་གིས་
མི་མང་འཆི་བ་གསན་ཚེ། འདི་དག་ལ་གཤིས་ངན་གྱིས་འགུམས་པའི་འཁྲུལ་སྣང་མཐའ་
ཡས་པ་ཡོད་པ་ཡིན་པས། རྡོ་རྗེ་འཆང་གིས་ཐབས་ལ་མཁས་པའི་ཐུགས་རྗེ་རྗེས་འཛིན་

གྱི་ཕྲིན་ལས་མཛད་པ་རྣམས་འདི་ལྟ་བུའི་སྐབས་སུ་མཁོ་བ་ཡིན་གསུངས་ནས་བཀའ་བརྒྱད་
གྲི་འདུལ། གུར་དྲག་སྦུབས་བཤིགས་རྣམས་སུས་ཀྱང་མ་བསྐུལ་བར་ལན་ཁ་ཤས་མཛད་
ནས་བར་སྲིད་ཀྱི་འགྲོ་བ་ཕལ་མོ་ཆེར་ཕན་གདགས། སྔར་ཨ་འཛི་རི་ཐང་སྟེང་ཟེར་བར་
གཡོན་རུ་དང་སྡེ་གཞུང་གཉིས་མི་བཞི་བཅུ་ཙམ་མཚོན་གྲིར་ཤི་བར། གཏེར་གསར་གྲོ་ལོཏ་
གྱི་སྒོ་ནས་གྲི་འདུལ་ཐོག་མར་གསུངས་པ་ཡིན་པས་དེ་ཕྱིན་འཁྲུལ་གཟུགས་མཐོང་ཐོས་
མེད་པ་གུ་རུའི་ཐུགས་རྗེ་དང་གསང་སྔགས་ཀྱི་ཆོ་ག་གཏེར་ཆོས་གསར་པ་བྱིན་རླབས་ཆེ་ཞིང་
ཕྲིན་ལས་མྱུར་བར་ཡིད་ཆེས་གསུངས། དེ་དུས་ཀྱི་མཆོད་དཔོན་ཉེ་གནས་དགེ་སློང་བསྟན་
འཛིན་རྒྱལ་མཚན་ཡིན་པ་ཁོང་གིས་འདུལ་སྒྲོ་རྡེབ་པ་སོགས་ཀྱི་སྐབས་ལས་བྱེད་མངོན་སུམ་
དུ་བབས་ནས་གར་འཁྲབ་པ་དང་སྟངས་སྟབས་སོགས་འཇིགས་ཟིལ་ཆེ་བར་བྱས་པ་སོགས་
བྱིན་རླབས་ཀྱི་རྟགས་མང་པོ་མངོན། ཕྱིས་གུར་དྲག་དང་བཀའ་བརྒྱད་སོགས་ཀྱི་འདུལ་
གསུང་སྐབས། གྲྭ་ཚུལ་ཁྲིམས་དཔལ་བཟང་ཞེས་པ་མཆོད་དཔོན་ཡིན་ཏེ། ཁོ་རང་ཡང་
སྣང་བ་འགྱུར་ནས་སྟངས་སྟབས་སོགས་གཞན་སྣང་འཇིགས་སྐྲག་ནུས་པ་ནམ་ཡང་ཡོད་ལ།
སྐབས་ཤིག་ན་ཆོས་སྒར་གྱི་ཉེ་ཆར་སྔར་ནས་མོ་འདྲེ་ཞིག་དམ་ལ་ཐོགས་དཀའ་བ་ཡོད་པ།
ཉིད་གཅིག་གྲྭ་ཁང་ཞིག་གི་སྒོར་བུད་མེད་ཞིག་འདུག་པ་དེ་ལ་ཁོང་གིས་འདུལ་སྒྲོ་བརྒྱབ་
པས་དེ་མ་ཐག་གར་སོང་ཆ་མེད་ལྟ་བུར་ཡལ་སོང་ཟེར་བ། སྐྱབས་རྗེ་དམ་པས་མོ་འདྲེ་དེ་
ནམ་ཡིན་བྲོས་འགྲོ་བ་ཡིན་དར་ཡང་དེ་རིང་ཕན་ཐོགས་ཆེན་པོ་བྱུང་སོང་ཞེས་ཐུགས་དགྱེས་
ཚུལ་མཛད། རྫ་ཆུ་སྟོད་རྒྱ་སྡེ་ཁག་འགའ་ཞིག་ཏུ་འདྲེ་གདོན་གྱི་ཆོ་འཕྲུལ་གྱིས་མི་མང་པོ་
སྨྱོ་བ་རིམ་གྱིས་བྱུང་ནས་གཅོད་གྱི་གྲུབ་ཐོབ་གཏུགས་རྒྱ་དབོན་འཇིགས་མེད་ཐབས་མཁས་
གྱིས་རྒྱལ་གདོན་འདི་རྣམས་ཤུགས་ཆེ་བར་སྣང་བས་སུ་ཡིན་གྱིས་གདུལ་དཀའ། མ་འོངས་
པར་མདོ་ཁམས་སྨད་ནས་བླ་མ་གྲུབ་ཐོབ་ཞིག་བྱོན་འོང་བས་དེས་འདུལ་བར་འགྱུར་ཞེས་
ལུང་བསྟན་པ་ལྟར། ལོ་དུས་སོགས་གང་ལ་བསྟས་ཀྱང་ཁོང་ཡིན་པར་འདུག་སྙམ་པའི་ཡིད་
ཆེས་ཀྱིས་སྦྱིན་བདག་རྣམས་ནས་གདན་འདྲེན་ཞུས་སྐབས། ཧ་ཅང་ཕྱུག་པོར་གྱུར་པའི་ཁྱིམ་

༧
ཚང་ཞིག་ལ་མི་ངོས་བུད་མེད་ལོ་ཉུང་གཅིག་ལས་མེད་པ་དེ་རྒྱལ་གདོན་གྱིས་ཟིན་ནས་སྐབས་
སྐབས་སུ་སྨྱོ་བ་ཞིག་ཡིན་འདུག་པར་རྗེས་གནང་ཞིག་གསུངས་པའི་བགེགས་འགུགས་
སྐབས་བུད་མེད་དེ་འུར་ལངས་པ་ལྟ་བུས་བྲོས་ཤོམས་བྱེད་པ་མི་མང་པོས་བཟུང་ནས་འབྲོས་
མ་བཅུག་པའི་མཚམས་སུ་ལུས་སྤྱིན་ཞིག་གསུངས་ནས་བཀའ་བསྒོ་དགོངས་གཏད་མཛད་
པའི་ཚེ་དངོས་སུ་འུར་སྒྲ་དང་ཐུག་ཆོམ་ཆེན་པོ་བྱུང་ཞིང༌། ནམ་མཁའ་ནས་སེམས་ཅན་གྱི་
སྲོག་ལ་རྒོལ་རེ་ན་ར་ཀན་ཞེས་བྲོ་བོར་བའི་སྐད་ཀུན་གྱིས་ཐུན་མོང་དུ་ཐོས་རྒྱུ་ཡོད་པ་བྱུང༌།
ཡང་འབའ་རོང་བསྟན་གནས་ཕྱོགས་སྨན་མོ་ཞིག་གིས་བཙུན་པ་ཕོ་མོའི་སྡོམ་པ་འཕྲོག་པ་
སོགས་སེམས་ཅན་ལ་གནོད་པ་ཆེ་བར་དགོངས་པས་གཟིར་བའི་ཚེ་ཁྱི་དམར་པོ་ཞིག་ཏུ་སྤྲུལ་
ནས་ཞབས་རྨུགས་པ་ན་ཕྱག་གིས་གཅུར་བས་སྲིན་བུ་རིང་བོ་ཞིག་ཏུ་གྱུར་ནས་ཕྱག་མཛུབ་
དཀྲིས་པར་ཏིང་ངེ་འཛིན་གྱིས་གཟིར་བས་ད་ནི་སེམས་ཅན་ལ་གནོད་པ་བགྱིད་རེ་ཞེས་བྲོ་
བོར་བ་སོགས་ནག་ཕྱོགས་འདྲེ་སྲིན་གདུག་པ་ཅན་རྣམས་རྡོ་རྗེའི་དམ་འོག་ཏུ་བཅུག་ནས་
སེམས་ཅན་མང་པོ་གནས་སྐབས་དང་མཐར་ཐུག་གི་ཕན་བདེ་ལ་འགོད་པར་མཛད་པ་ཡིན་
ཏེ། ལྷ་འདྲེ་ཕལ་ཆེར་གྱིས་སེམས་ཅན་ལ་འཚེ་རེ་འབོག་དྲིས་ཁུར་ཟེར་བའི་བྲོ་བོར་བའང་
འདུག །དེ་ཅི་ཡིན་མ་ངེས་གསུངས་པ་སོགས་ཞིབ་པར་སྨོས་ཀྱིས་མི་ལང་ངོ་། །
གཉིས་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལའང་གསུམ་ལས་ཉེས་
སྤྱོད་སྡོམ་པའི་ཚུལ་ཁྲིམས་ནི། སྡོམ་པ་གསུམ་གྱི་ཉམས་ལེན་ཐམས་ཅད་ངོ་བོ་གནས་འགྱུར་
ཡོན་ཏན་ཡར་ལྡན་གནད་ཀྱིས་མི་འགལ་བའི་དོན་གྱིས་སོར་བྱང་གཉིས་ཀྱི་གནང་བཀག་
ཐམས་ཅད་རིག་པ་འཛིན་པའི་སྡོམ་པ་རྣམ་པ་རྣམ་པར་དག་ཅིང་ཁྱད་པར་འཕགས་པ་སྟེ།
འོག་མས་སྤང་གཉེན་བརྟེན་པས་ཉེས་སྤྱོད་ཕྱོགས་རེ་རེ་ནས་འགོག་པ་ཙམ་མ་ཡིན་པར་སྲིད་
པའི་ཕྲ་རྒྱས་ཇི་སྙེད་པ་དྲུངས་ནས་ཕྱུང་བས་ཟག་མེད་ཚུལ་ཁྲིམས་ཀྱི་ཕརོལ་ཏུ་ཕྱིན་པ་ཉིད་
ནའང༌། གདུལ་བྱ་རྗེས་སུ་འཛིན་ཅིང་བསྟན་པ་རིན་པོ་ཆེ་མཆོག་ཏུ་གཅེས་པས་སྐུ་གཤིས་
བཙུན་པའི་ངང་ཚུལ་ཅན་ཏེ། གསང་སྔགས་ཀྱི་སྤྱོད་པ་སྒྲ་ཇི་བཞིན་སྤྱད་པའི་དུས་ངེས་པ།

མཉམ་ཉིད་བླང་དོར་བྲལ་བའི་དཔའ་བོ་འཇིགས་མེད་ཀུན་བཟང་སྤྱོད་པའི་ཧེ་རུ་ཀ་དཔལ་
གྱུར་ཅིང་། བླ་མ་ལྷ་དང་མཁའ་འགྲོས་ནན་གྱིས་བསྐུལ་ཡང་ད་དུང་ཤིན་ཏུ་དོགས་པའི་ཚུལ་
མཛད་པ་དང་། འབྲེལ་ཚད་རྣམ་པར་གྲོལ་བའི་ལུང་བསྟན་མངའ་ཡང་། འདུལ་གཞུང་ལས་
གསུངས་ལྟར་བཞུགས་གནས་ན་
་བཞུགས་གནས་ན་བཟའ་གསོལ་ཆས་སོགས་ཀྱི་དོན་ཆེད་གཉེར་མི་མཛད་
ཅིང་། ངན་ངོན་ཙམ་གྱིས་ཐུགས་དགྱེས་ཚུལ་གནང་བ་སོགས་མ་ཆགས་འཕགས་པའི་རིགས་
ཡིན་པར་རྟོགས་ལ། བཀའ་ལས། ངེད་ལ་བཀའ་དྲིན་ཆེ་བའི་བླ་མ་རྣམས་དང༌། མ་དང་
མཁའ་འགྲོའི་ལུང་བསྟན་དུ་མས་གསང་སྔགས་སྒྲ་ཇི་བཞིན་མ་སྤྱོད་ཐབས་མེད་བྱུང་བ་ལས།
སྔགས་ལ་བསྙད་འདོགས་སྤྱོད་པ་འཆོལ་ཉོག་ཅི་བྱུང་གང་བྱུང་བྱས་པ་མིན་ཞེས་ནན་ཆེར་
གསུངས་ཏེ། ཁོང་ནི་ཡོངས་གྲགས་གྱི་གྲུབ་ཐོབ་ཆེན་པོ་རྩོད་བྲལ་དུ་གྱུར་པས་འདི་འདྲའི་
དོགས་སེལ་མི་དགོས་ཀྱང་། དེང་སང་ཆོས་གཟུགས་སྒྲུབ་ལ་ཞུགས་རློམ་འགའ་ཞིག་འབྱུང་
པོའི་ཆོ་འཕྲུལ་དང་། མཁའ་འགྲོའི་ཉམས་སད་སོགས་ཀྱི་རྨི་ལམ་ཟ་ཟི་ཙམ་གྱི་དབང་དུ་སོང་
ནས་རློམ་སེམས་དང་ཁེངས་པས་རྒྱུད་རེངས་ཤིང་ལོག་སྤྱོད་ལ་ཚམ་ཚོམ་མེད་པར་ཞུགས་པ་
རྣམས་ལ་ཆེད་དུ་དགོངས་པར་མངོན། གསུང་ལས་ནམ་ཡང་ཐབས་ལམ་གྱི་སྒོ་ནས་རྩ་རླུང་
ཐིག་ལེར་རང་དབང་ཐོབ་ས། དཔེའི་ཡེ་ཤེས་འདྲེན་ཐུབ་ངེས་ཡོད་པ་དང༌། ཟབ་གཏེར་
གྱི་ཕྱོགས་ནས་རང་གཞན་མགོ་བསྐོར་མིན་ངེས་པའི་རིགས་དང་། འཁོན་དང་མྱོས་སོགས་
ཀྱི་གདུང་འཛིན་པ་ལྟ་བུ་མ་གཏོགས་ཤ་ཆང་བུད་མེད་སོགས་གཉེན་པོ་ཐབས་ཀྱིས་བསྒྱུར་
མ་ཐུབ་ན་ངན་འགྲོའི་རྒྱུར་འབའ་ཞིག་པས། རང་གི་རྒྱུད་དང་ལམ་གྱི་ཆོས་གཉིས་སྦྱར་
དགོས། ལྟ་བ་མཐོ་སྐད་སྤྱོད་པ་འཆོལ་ཉོག་ལྟ་སྤྱོད་ཡ་བྲལ་རང་ཕུང་གི་རྒྱུ་མ་བསྒྲུབས་ཞེས་
བཅས་པ་མཛད་ནས་སློབ་འབངས་རྙིང་པའི་ཚོགས་ཀྱང་དགེ་ཚུལ་སློང་གི་སྡོམ་པ་ཞུ་བཅོལ་
ནས་དེའི་ལམ་ལ་བཀྲི་བར་མཛད། ཆོས་བརྒྱད་དང་ཚེ་འདིའི་ཞེན་པ་སྙིང་ནས་འདོར་བ་ཞིག་
མ་བྱུང་ཕྱིན་བླ་སློབ་ཆེ་རྒུའི་མཚན་སྙན་སུ་འདྲ་ཞིག་ཡིན་རུང་ཁོང་གི་རྗེས་འཇུག་ཡིན་པར་
ནམ་ཡང་ཞལ་བཞེས་མི་གནང་ཡང་། ཡོད་པ་ཆེད་དུ་མི་སྤང་ཟེར་བ་ལྟར་བཟང་པོ་ཞིག་

བསྒྲུབ་ན་ཁོ་བོས་འགྲུབ་པར་འདུག་རུང། ཆོས་ཚུལ་བཞིན་བསྒྲུབ་པ་ལ་ཡོ་བྱད་དང་ཟས་
ནོར་ལེགས་པོ་ལ་ལྟོས་མི་དགོས་པར་འདུག་པས་ཁོ་བོ་ནི་ཡོ་བྱད་ཁྱད་མཚར་ཅན་ལ་གཏིང་
ནས་མི་སྨོན་པ་ཞིག་ཡིན། གལ་ཏེ་ཞེན་པ་མེད་ན་མི་འགལ་མོད། དེ་ལྟར་ན་བསྒྲུབ་དོན་ཀྱང་
མེད། སྔོན་གྱི་མཁན་སློབ་རྗེ་འབངས་རྣམས་དང༌། ཀུན་མཁྱེན་ཆེན་པོ། མི་ལ་དྭགས་པོ་
ཕག་གྲུ་སོགས་གྲུབ་བརྙེས་བསྟན་པའི་རྒྱལ་མཚན་ཆེན་པོ་དེ་དག་ཀྱང་བཞུགས་གནས་
བྲག་ཕུག་གམ་གད་ཁུང་སོགས་བྱ་སྐྱིབ་འཁོས་ཞན་རེ་ལས་མ་མཆིས་ཀྱང་སངས་རྒྱས་བསྒྲུབ་
པ་ལ་ཐབས་མ་ཆགས་པར་སྣང་། མི་རྟག་པར་བློ་མ་སྦྱངས་ཤིང་། ཆོས་བརྒྱད་མགོ་སྙོམས་
སུ་མ་སོང་བ་རྣམས་ལ་མཐུན་རྐྱེན་བཟང་བཟང་རེ་ཚོལ་བར་གདའ་མོད། མི་རྟག་པ་འདི་
དེ་རིང་ངམ་སང་ཉིན་ལ་མི་འོང་བའི་ངེས་པ་མ་མཆིས་པས་ངོས་ཀྱི་སློབ་གྲལ་དང་རྗེས་འཇུག་
པ་རྣམས་ཡུན་རིང་དུ་སྡོད་སྙམ་མ་བྱེད་ཅིག །ཅེས་སོགས་དུས་རྟག་ཏུ་གདམས་པར་མཛད།
གསེར་དངུལ་གྱི་དངོས་འབུལ་ཕོན་ཆེར་ཇི་ལྟར་བྱུང་ཡང་སྐབས་རེར་ཉེ་གནས་པས་ཉར་
ཚགས་ཀྱི་གནང་བ་ཞུས་ཀྱང་ཁོ་བོས་དགེ་སློང་གི་རྟགས་མ་བླངས་ཀྱང་། སྟོན་པ་ཐུགས་རྗེ་
ཅན་དེའི་རྗེས་འཇུག་ཡིན་པས། གསེར་དངུལ་གསོག་འཇོག་བྱ་བར་མ་གནང་བས་བཀའ་
ལས་འགལ་མི་ནུས་ཞེས་གསུངས་པ་ལས་འཛིན་པར་མི་གནང་ཞིང་འཕྲལ་བྱུང་འཕྲལ་དག་
ཏུ་མཛད། དེ་ལྟ་བས་ན་སྐུ་ལུས་དང་ན་བཟའ་ལ་རྒྱུན་ཆགས་སུ་དྲི་བཟང་བ་གཞན་གྱིས་མི་
མཚོན་པ་འབྱུང་ལ། སྐབས་དང་སྐབས་སུ་བཞུགས་གནས་ཀྱི་རྒྱང་རིང་པོ་ཚུན་ཆད་བསུང་
ཞིམ་གྱི་ངད་པ་ཁྱད་པར་ཅན་མཐོང་ཆོས་སུ་གནས་ཏེ། རྒྱལ་བ་དགྱེས་པའི་ཚུལ་ཁྲིམས་དང་
ཏིང་ངེ་འཛིན་སོགས་ཡོན་ཏན་ཁྱད་པར་ཅན་ཐོབ་པའི་རྟགས་སུ་མདོ་ལས་བཤད་པ་བཞིན་
དུ་ངེས་ཞེས་དམ་པ་དག་གིས་གསུངས། ད་ལྟར་བསྲུང་སྡོམ་ངོས་ལྐོག་ཏུ་གྱུར་ཅིང་། བྱ་བ་
མཐའ་ཡས་པའི་དགེ་སློང་འདུལ་འཛིན་གྱི་རྩེ་མོར་ཁས་འཆེ་བ་ཕལ་ཀྱང་རི་མོའི་མར་མེ་
བཞིན་སྣང་བའི་འོད་བཀྲ་རྒྱུ་མི་བཏུབས་པའི་གེགས་སུ་རྗེ་འདི་ཉིད་ཀྱི་རྣམ་ཐར་ཟབ་མོས་
རང་ཤུགས་སུ་གྲུབ་བོ། །

དགེ་བ་ཆོས་སྡུད་ཀྱི་ཚུལ་ཁྲིམས་ནི། ཟག་བཅས་ཀྱི་དགེ་བ་ལྟ་བུ་
ལའང་ཁྱད་གསོད་དང་མི་དགོས་སྙམ་པའི་སྙེམས་པ་དུས་ནམ་ཡང་མི་མཛད་པས། གུ་རུ་
རིན་པོ་ཆེའི་ཞལ་ནས། ང་ལྟ་བ་ནམ་མཁའ་ལས་ཀྱང་མཐོ། །ལས་རྒྱུ་འབྲས་བག་ཕྱེ་བས་
ཀྱང་ཞིབ། །ཅེས་གསུངས་པའི་དོན་ལ་གནས་ཏེ། གཞོན་ནུའི་དུས་ནས་སྒྲིབ་སྦྱོང་གི་གནས་
རྣམས་ཅི་རིགས་དང༌། ལུང་དང་རྟོགས་པའི་ཆོས་རྒྱ་མཚོ་ལྟ་བུ་བརྩོན་འགྲུས་གཉིས་ཀྱིས་
གསན་སྦྱོང་མཛད་ཅིང་། སྐུ་ན་ཆེར་སྨིན་སྐབས་ཀྱང་། ཞབས་སྐོར་དང༌། ཕྱག་འཚལ་བ།
ཆོས་སྤྱོད་སྐོར་ཞལ་འདོན་དུ་གནང་བ། ཡར་མར་གྱི་ཚེས་བཅུ་རྒྱུན་ཆགས་སུ་མཛད་པ་
སོགས་ཟག་བཅས་ནས་ཟག་མེད་ཀྱི་ཆོས་ཀྱིས་ཉིན་མཚན་ཁོར་ཡུག་ཏུ་འདའ་བར་མཛད་
པ་ཀུན་གྱི་ཐུན་མོང་པའི་མཐོང་ཐོས་ཀྱི་ཡུལ་དུ་གྱུར་ཏོ། །
སེམས་ཅན་དོན་བྱེད་ཀྱི་ཚུལ་ཁྲིམས་ལ། གཞན་དོན་གྱི་མཛད་ཚུལ་
རགས་རིམ་གོང་དུ་སོང་བས་མཚོན་ཏེ། ཞལ་ནས་ངེད་རང་རི་ཁྲོད་པ་བྱ་བཏང་སྤྲང་པོ་ཡིན་
ཞེས་གསུངས་ནས་རྟག་ཏུ་དམན་ས་ཁོ་ནར་འཛིན་ཅིང་། བླ་དཔོན་གོ་ས་དང་སྟོབས་ཀྱིས་
བསྒྱིངས་པ། འབྱོར་ལྡན་གྱི་སྦྱིན་བདག་རྣམས་དང༌། རྒྱལ་ཁམས་ཕྱོགས་མེད་ནས་འོང་
བའི་སྤྲང་པོ་རྒྱུས་མེད་བཅས་སྐུ་མདུན་འདིར་ངོ་སོ་མཐོ་དམན་དང་། ཐུགས་ལ་འདོགས་ཞན་
ཁྱད་ཅུང་ཟད་ཀྱང་མེད་པ་ཀུན་ནས་ཤེས་བཞིན་ཡིན་པ་དེར་མ་ཟད། ཆོས་ལ་སྙིང་ནས་དད་
ཀྱང་ཟས་གོས་ཀྱིས་ཕོངས་བ་རྣམས་ལ་མཐུན་རྐྱེན་གྱི་ནོར་རྫས་མང་པོ་སྒོ་དུ་མ་ནས་སྟེར་
ཞིང༌། སྟོབས་དམན་ཉམ་ཆུང་གི་རིགས་ལ་ཁྲིད་སོགས་གནང་སྐབས་བཀའ་བཀྱོན་ལྟ་ཅི་
དགོངས་པ་འཁྲུགས་ཚུལ་ཙམ་ཡང་མི་མཛད་པར་དེའི་བློ་དང་འཐད་ཅིང་ཆོས་དང་མཐུན་
པའི་གཏམ་སྙན་པར་སྨྲ་བ་དང་། ཆོས་དང་མི་མཐུན་པ་བྱུང་ཡང་གདམས་ངག་གི་བསླབ་
སྟོན་གྱིས་དོན་མཐུན་པ་འདི་ལྟར་དགོས་ཞེས་ཐུན་མོང་དང་ཐུན་མིན་གྱི་ཆོས་གང་སྩལ་བ་
དེ་མཐར་ཕྱིན་པའི་དགོས་པས། རང་གི་རྣམ་ཐར་དེ་ལྟར་སྤྱོད་ཚུལ་གྱིས། ཐུན་མོང་བསྡུ་
བ་རྣམ་བཞི་དཔལ་ལྡན་ཨ་ཏི་ཤ་ལ་འབྲོམ་སྟོན་པས་བསྟོད་པའི་དོན་ལྟར་དང་། ཐུན་མིན་

འདུལ་བ་རྣམ་བཞིས་གཞན་དོན་ཁོ་ནས་དུས་འདའ་བ་ཡིན་ལ། དེས་ན་ཀྲྀ་ཡ་དཔུང་བཟང་
ལས། རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་དེ། །དུལ་ཞིང་ཡང་དག་སྡོམ་ལ་ཚངས་པར་
སྤྱོད། ཅེས་གསུངས་པ་བཞིན། དགེ་སློང་རྡོ་རྗེ་འཛིན་པའི་གནང་བཀག་ཀྱང་དོན་གྱིས་
རྫོགས་པ་ཡིན་ནོ། །
བཟོད་པ་ལ་གསུམ། གཞན་གྱིས་ལོག་སྒྲུབ་ཕྲག་དོག་བརྙས་བཅོས་
མི་སྙན་སྒྲོགས་པ་སོགས་ཇི་ལྟར་བྱུང་ཡང་ཐུགས་ལ་འཁུ་འཕྲིགས་ཅུང་ཟད་ཀྱང་མི་མངའ་
ལ། ཞལ་ནས་བདག་ཅག་གི་སྟོན་པ་ཐུགས་རྗེ་ཅན་དེ་ལའང་སྐྱོན་དུ་སྒྲོགས་པ་མང་དུ་བྱུང་ན།
རང་རེ་ལྟ་བུ་ལ་ལོས་འོང་། ཁྱེད་རྣམས་ཀྱིས་འདི་འདྲ་བྱུང་དུས་རང་སྐྱོན་དྲུང་ནས་འབྱིན་ཐུབ་
པ་རེ་བྱུང་ན་དོན་ཆེན་པོ་ཡོད། བླ་མ་དཀོན་མཆོག་གི་ཐུགས་རྗེ་ལས་འོང་བ་ཤེས་དགོས་
གསུངས། དུས་དབང་གིས་ཆོས་སྒར་ལ་དགྲ་རྐུན་གྱི་འཚེ་བ་ཕྲན་བུ་སོགས་ནམ་བྱུང་ཡང༌།
ཆོས་ཚུལ་བཞིན་བསྒྲུབ་པ་ལ་ཧ་ཅང་གནོད་པ་ཆེན་པོ་ནི་འབྱུང་མི་སྲིད། གལ་ཏེ་སྔོན་ལས་
ཀྱི་ལན་ཆགས་འདྲ་ཡོད་ན་བུ་ལོན་སོད་པས་ལེགས་པ་ཡིན། ལར་ཆོས་བཤད་དུས་ལོག་
སྒྲུབ་བཟོད་དགོས་ཟེར་བ་དེ་དངོས་སུ་ཐུག་དུས་ལག་ལེན་འདེབས་མ་ཐུབ་ན་དོན་ཅི་ཡོད།
སྔོན་གྲུབ་ཐོབ་ཐང་རྒྱལ་གྱིས་སྲུང་མས་རྐུན་མ་བསད་པའི་ཚེ་རྟེན་དང་ཕུད་ཕོར་ཆུ་ལ་དོར་
བའི་དཔེ་ཡང་ཡང་གསུངས། རྗེ་འདིས་ཆོས་སྐྱོང་བྲན་བཞིན་བྱེད་པ་མཐོང་ཆོས་སུ་སྣང་ཡང་།
ཆོམ་རྐུན་སོགས་ལ་བསྐུལ་བ་ལན་གཅིག་ཀྱང་མཛད་པ་མེད། སྤྱིར་དམ་ཚིག་གཙང་མ་དམ་
ཅན་གྱི་བླ་རྡོ་ཞེས་པ་ལྟར་ཡིན་ལ། དབང་དུས་གྱི་ཁས་ལེན་མི་འགལ་བའི་ཆེད་སྲུང་མ་རྣམས་
ལ་རྟག་ཏུ་གསོལ་མཆོད་རེ་ཆགས་མེད་བགྱིས་མོད། མནན་བསྲེག་འཕང་བ་སོགས་ལྟ་ཅི་
ཆེད་དམིགས་ཀྱིས་ཕུད་ཕོར་གང་ཙམ་མཆོད་མ་མྱོང་ཡང་རྐུ་འཕྲོག་གྱོད་སྦྱར་སོགས་དོན་མེད་
ཀྱི་གནོད་པ་བསྐྱལ་པའི་དུད་སུམ་ཅུ་ཙམ་ཤུལ་སྟོངས་སུ་སོང་འདུག་པ་སྲུང་མས་ལས་བདེན་
རྫུན་དབྱེ་བ་ཡིན་པར་ངེས། ཉིན་གཅིག་གིས་ཚེ་སྲོག་ཧུར་ཐུམ་བྱེད་པའི་གདམས་ངག་ངེད་ལ་
ཡོད་ཀྱང་རྟོགས་པས་བདག་བསྒྲལ་ཏེ་རང་དོན་མཐར་མ་ཕྱིན་པར་གཞན་བསྒྲལ་སྨིན་མི་

སྙ
ནུས་པས་བསམ་སྤྱོར་ངན་པ་དེ་འདྲ་གཏན་ནས་མི་ཉན་ཅེས། ཇི་བཞིན་མ་ཡིན་པར་ལོག་
ལམ་ལམོས་པ་དག་བཀའ་བཀྱོན་སོགས་ཀྱིས་རྟོག་ངན་ཚར་བཅད་སོགས་རིག་འཛིན་བླ་
མའི་རྣམ་ཐར་དཔག་དཀའ།
བཟོད་པ་གཉིས་པའང༌། ཉིན་ཞག་བཅུ་ཕྲག་བཞི་ལྔ་ལ། ཉིན་དལ་
མཚན་གཟིམས་སོགས་སྤངས་ནས་ཏིང་འཛིན་ཁོ་ན་མཉམ་པར་འཇོག་པ་དང་། ཆོས་ལ་
བར་དུ་གཅོད་པ་གང་གིས་རྫི་མ་ནུས་པར་བཟོད་པའི་གོ་ཆ་བཟང་པོས་དཀའ་ཚེགས་ངལ་
དུབ་སོགས་ཀྱིས་ཆོས་ཕྱི་བཤོལ་ནམ་ཡང་མི་མཛད་ཅིང་། བཟོད་པ་གསུམ་པ། དམ་པ་དེ་
ཉིད་ཏིང་ངེ་འཛིན་རྒྱ་མཚོ་ལྟ་བུ་ལ་དབང་འབྱོར་བའི་བདག་ཉིད་བསྙོན་དུ་མེད་པས་ཤེས་
པ་ཡིན་ནོ། །
བརྩོན་འགྲུས་ཀྱི་ཕར་ཕྱིན་ལའང་གསུམ་སྟེ། དང་པོ་བདུད་བཞིའི་གཡུལ་
ལས་རྒྱལ་བའི་གོ་ཆའི་བརྩོན་འགྲུས་མཆོག་དང་ལྡན་ཅིང་། གཉིས་པ་ས་ལམ་གྱི་ཡོན་ཏན་
ཐམས་ཅད་ཡོངས་སུ་རྫོགས་པའི་སྦྱོར་བའི་བརྩོན་འགྲུས་མཐར་ཕྱིན་པའི་གུ་ཡང་བློ་བདེའི་
རྣལ་འབྱོར་པ་ཆེན་པོར་གྱུར་ཀྱང༌། གསུམ་པ་དུས་རྟག་ཏུ་ཚོགས་གཉིས་ཀྱིས་བསྡུས་པའི་
དགེ་རྩ་ལ་མི་འགོངས་མི་ལྡོག་ཆོག་ཤེས་མེད་པར་འདུ་མཛད། ཆོས་ཀྱི་བྱ་བ་ཀུན་ཀྱང་ལེ་
ལོ་དང་བབ་ཅོལ་སོགས་ཡུལ་ལ་དབང་ཟ་བའི་སྤྱོད་པ་ཅུང་ཟད་བཙལ་ཡང་མི་སྙེད་པར།
དམ་ཆོས་གསན་གསུང་ཅི་རིགས་མཛད་པ་སྔ་ཕྱིར་གསལ་ལྟར་གུས་པ་དང་ལྡན་པ་ཁོ་ནས།
ཉིན་མཚན་ཁོར་ཡུག་ལྟ་བུར་སྦྱོར་བ་ཡིན་ལ། སྐུ་ན་མཐོན་པོར་སོན་སྐབས་ཀྱང་ཕྱོགས་ཀྱི་
བཤེས་གཉེན་རྣམས་གདན་དྲངས་ཏེ་དབང་ཆོས་མང་དུ་གསན། ཐ་ན་ཐུགས་དལ་ཅུང་ཟད་
རེ་བྱུང་ན་དམ་པའི་ཆོས་ཉན་པའི་རྟེན་བཟང་འདི་འདྲ་བ་ཤིན་ཏུ་རྙེད་དཀའ་ཞེས་གསུངས་
ནས་བཀའ་དང་བསྟན་བཅོས། མཁས་གྲུབ་གོང་མ་རྣམས་ཀྱི་གསུང་སོགས་གཞན་ལ་ཀློག་
བཅུགས་ནས་གསན་པར་མཛད་པ་སོགས་རྗེས་འཇུག་གི་མིག་ལྟོས་སུ་བྱར་འོས་པའི་རྣམ་
ཐར་མཛད་དོ། །

བསམ་གཏན་ལའང་གསུམ་སྟེ། དང་པོ་ཐུན་མོང་ཞི་ལྷག་གི་བསམ་གཏན་
ལ་ནན་ཆེར་མཛད་པ་ཡིན་ཏེ། ད་ལྟ་སྙིང་ཐིག་འདིར་མཚན་བཅས་ཞི་གནས་བསྒོམ་དགོས་
ཚུལ་ཀྱང༌། རྒྱུད་ཉི་ཟླ་ཁ་སྦྱོར། ཐེག་མཆོག་མཛོད། ཆོས་དབྱིངས་མཛོད། བླ་མ་ཡང་ཏིག་
སོགས་རྫོགས་ཆེན་བཀའ་གཏེར་མང་པོ་ནས་ཡང་ཡང་གསུངས་པ་ལྟར་ཐུགས་ཉམས་སུ་
བཞེས། དེ་སྐབས་ཞག་བཞི་བཅུ་སྐོར་མ་མཐའ་བྱས་ནས་ཉིན་མི་དལ་མཚན་མི་གཟིམས་
པར་ཁོར་ཡུག་ཏུ་སྐྱོང་བ་ཡིན་ལ། དཔྱིད་དུས་སོགས་མཚན་མོར་སྐུ་གཅེར་བུ་མཛད་ནས་
ཆུས་བསིལ་བ་སོགས་ཐབས་དུ་མས་གཟིམས་བསང་ཞིང་སྤང་བ་ཡིན་ཚུལ་ཡང་ཡང་
གསུངས། འབྱུང་བཞིའི་རྣལ་འབྱོར་སྐབས་ཆུ་སྒྲ་གཅིག་པུས་མདོ་ཁམས་སྟོད་སྨད་ཙམ་གྱི་
བདེ་སྡུག་ལེགས་ཉེས་ཀུན་ཤེས་པ་བྱུང་། དེང་སང་གི་ཆོས་པ་ལྟ་བུ་ཉིན་གཡེངས། མཚན་
གཉིད་ནས་དམ་པའི་ཆོས་ཆུད་ཟ་བ་དང་། མི་ཚེ་སྟོང་ཟད་ལ་བཏང་མ་མྱོང་ཞེས་ཞལ་སློབ་
སྤྱི་བྱེ་ཐམས་ཅད་ལ་རྣམ་པ་ཀུན་དུ་གདམས། ལྕེ་བཙུན་སྙིང་ཏིག་སོགས་ཟབ་ཁྲིད་རྣམས་
ཉམས་བཞེས་སྐབས་སེམས་སྦྱོང་བདུན་པར། བྱིས་པ་ཉེར་སྤྱོད་ཀྱི་བསམ་གཏན་ཞེས་བདེ་
གསལ་མི་རྟོག་པའི་ཉམས་མྱོང་ལྡན་པའི་ངེས་ཤེས་རྙེད་ཅིང༌། མཐར་བདེ་ལ་མ་ཞེན་པ།
གསལ་བ་ལ་འཛིན་པ་མེད་པ། མི་རྟོག་པ་འཐུམས་སུ་མ་སོང་བར་སྦྲང་བརྩོན་མཛད་ཚུལ་
དང་གཞན་ལའང་དེ་ཚུལ་གདམས། དོན་རབ་འབྱེད་པའི་གསམ་གཏན་ནི།ས་མ་དྷི་ཞེས་པའི་
སྒྲ་ལས་དྲང་ན་བློ་མཉམ་པ་ཉིད་དེ། ལས་དང་པོ་པ་ལ་སེམས་གནས་བརྟན་རྒྱུ་འདི་ཤིན་ཏུ་
གལ་ཆེ་བས་སེམས་གནས་ཉམས་ལྔ་མཐར་ཕྱིན་པ་དགོས་ཞེས་རང་གི་རྣམ་ཐར་དང་གཞན་
ལའང་དེ་ཚུལ་གདམས་པ་དུ་མ་གསུངས། དེ་བཞིན་གཤེགས་དགའི་བསམ་གཏན་ནི། ལྷག་
མཐོང་མངོན་དུ་གྱུར་པ་ཤེས་རབ་གྱི་ཕར་ཕྱིན་སྐབས་གསལ།
ཤེས་རབ་ལ་གསུམ་སྟེ། ཐོས་པའི་ཤེས་རབ་ནི། ཐུན་མོང་གི་རིག་
གནས་ལ། རྩིས་དཀར་ནག །རྒྱ་བོད་ཀྱི་ས་དཔྱད་བཅས་དཔྱིས་ཕྱིན་པར་མཛད་ནས་ང་
ལས་ལྷག་མི་དགོས་སྙམ་པའི་ངེས་ཤེས་ཀྱི་བར་དུ་གཟིགས། བཟོ་ཡི་རིགས་ལའང༌། སྐུ་

བརྙན་གྱི་ཐིག་ཚད། ཚོན་སྦྱོར་སོགས་ལེགས་པར་མཁྱེན་པས། ཕྱག་བྲིས་ཀྱི་ཞལ་ཐང་ཙཀླི་
སོགས་མང་དུ་བཞུགས། གསོ་རིགས་རྒྱུད་བཞི་ལ་བསླབས་པས། ཉི་ཤར་དུས་རྩ་ཆུ་ཐང་
གསུམ་ཙམ་དཔེ་གཟིགས་གནང་བ་ཉི་དྲོས་དུས་ཚིག་དོན་གཉིས་ཀ་ཐུགས་ལ་ཆུད་ནུས་
པའི་མཁྱེན་རབ་ཡོད་པས། བརྟགས་བཅོས་གཉེན་པོ་སོགས་རྒྱུད་བསྟན་ཡོངས་སུ་དགོངས་
ཤིང་། རྩི་ལྡུམ་ཐམས་ཅད་ཀྱི་རོ་ནུས་ཞུ་རྗེས་ངོས་འཛིན་བཅས་ཕུལ་དུ་བྱུང་ཞིང་གོང་ན་མེད་
པ་ལྟ་བུ་མཁྱེན་ཏེ། རྒྱ་གར་གྱི་ཨ་ཙ་རའི་ཆ་བྱད་ཅན་ཞིག་གིས་སྨན་གྱི་དཀའ་གནད་རིགས་
འདི་དང་འདི་ཞེས་དངོས་སུ་གསུང་གླེང་མཛད་ནས་གནད་རྣམས་ཞུ་བ་སོགས་མཐོང་ཐོས་
སུ་གྱུར་པ་མང་། སྐབས་ཤིག་ཕུན་ཚོགས་དགའ་ཚལ་ན་བཞུགས་སྐབས་གཟིམ་ཁང་ནང་
གསུང་གླེང་མང་པོ་མཛད་པ་ཐོས་ནས། ཉེ་གནས་པ་དག་གིས་ནངས་སྔ་བར་གཟིམ་སྐྱིལ་
གྱི་སྒོ་ཕྱེ་བ་ན། ཨ་ཙ་ར་གཟུགས་ཁྲུ་གང་ཙམ་ཡོད་པ་རས་གོས་ལྟ་བུ་ཁྲ་ཁྲ་ཞིག་གྱོན་པ་
གཉིས་མདུན་ཅོག་རྩར་ལངས་ནས་མགུར་དབྱངས་ལྟ་བུར་བྱེད་པ་མཐོང་ཞིང་། དེ་མ་ཐག་
རང་ཡལ་དུ་སོང་བར་རྗེ་བླ་མས་ཁྱེད་ཅག་གིས་སྒོ་ཕྱེ་བ་མ་ལེགས་གསུངས་པ་ཙམ་ལས་དེ་
དང་དེ་ཡིན་ཞེས་རྒྱུ་མཚན་ཞིབ་གསུང་མ་ཐོས། སྒྲ་རིག་པའང་། ཙནྡྲ་པའི་གཞུང་ལ་གཟིགས་
ནས་མཁྱེན་རྒྱ་ཆེར་སོང་ཡང་། ལན་འགར་མཚན་མོར་གཟིམ་འོག་ཏུ་གདན་དང་སྐུ་ལུས་ལ་
རི་མོ་བྲི་བར་སྣང་བས། དེའི་རྐྱེན་གྱིས་རྣམ་གཡེངས་དང་འཁྲུལ་སྣང་སྐྱེད་བྱེད་དུ་སྣང་ལ།
ལོ་པཎ་རྣམས་ཀྱི་འཀའ་དྲིན་ལས་བཀའ་དང་བསྟན་བཅོས་རྣམས་ནི་བོད་དུ་འགྱུར་ཟིན།
སྐབས་ཀྱི་མཚན་དང་དཔེ་ཆའི་རྒྱབ་ཡིག་ཙམ་ལ་དཀའ་ཚེགས་མི་འདུག །བྱིངས་དང་རྐྱེན་
གྱི་སྦྱོར་ཚུལ་ལ་གོ་བ་དཔྱིས་ཕྱིན་པ་ཞིག་དགོས་ནའང་དཀའ་བ་ཙམ་འདུག་པས་འཁྲུལ་པའི་
སྣོན་མ་ལྟ་བུ་ལ་དགོས་པ་མི་ཆེ་དགོངས་ནས་མཐར་ཆགས་སུ་གཟིགས་མ་གྲུབ་མོད། དོན་
གནད་ཕལ་ཆེར་ཐུགས་ལ་མངའ། བོད་ཀྱི་ལུགས་ཀྱི་བརྡ་སྤྲོད་པ་སུམ་ཅུ་པ་དང་རྟགས་ཀྱི་
འཇུག་པ་རྣམས་ཞིབ་པར་གཟིགས། ཚད་མའི་སྐོར་ལུང་རྒྱུན་ཙམ་གསན་པ་ལས་ཞིབ་
གཟིགས་གནང་ཚུལ་མི་འདུག །ནང་དོན་ལུང་རྟོགས་ཀྱི་ཆོས་ཐུན་མོང་མ་ཡིན་པ་ལས། སྤྱིར་

རྙིང་མ། ས་སྐྱ། བཀའ་གདམས་གསར་རྙིང་། བཀའ་འབྲུག །ཞི་གཅོད་སོགས་ཀྱི་རྒྱུན་འཛིན་
པའི་མཁས་གྲུབ་གཉིས་ལྡན་གྱི་དགེ་བའི་བཤེས་གཉེན་ལྔ་བཅུ་རྩ་གཅིག་ཚུལ་བཞིན་དུ་
བསྟེན་པ་ཡིན་ཞེས་གསུངས་ལ། དེ་དག་ལས་བཤད་སྒྲུབ་ཀྱི་ཆོས་ཚུལ་མང་དུ་ནོད་པའི་
བཀའ་དང་བསྟན་བཅོས་ལུང་རྒྱུན་ཡོད་རིགས་བཀླག་ལུང་ཙམ་མ་ལུས་པར་གསན་ལ། ཀཱ་
རི་ཀ་ཙམ་ལས་འདུལ་བའི་སྐོར་གྱི་བཤད་པ་རྒྱས་པར་གསན་ཚུལ་མི་འདུག །བླ་མ་རིན་
པོ་ཆེ་ལུང་རྟོགས་མདུན་ནས་སྤྱོད་འཇུག་ལན་གཉིས་གསན་ཅིང་རྒྱུགས་ཕུལ་བཅས་ཞིབ་
པར་མཛད། རྗེས་སུ་དགེ་བཤེས་འགྲམ་རྒྱ་གྲགས་པ་རྒྱལ་མཚན་ཞེས། དེ་སྐབས་གདན་
ས་གསུམ་ནའང་གྲགས་ཆེ་བའི་དགེ་ལྡན་པའི་ཆོས་རྒྱུད་མཁས་གྲུབ་དབང་པོ་དེའི་མདུན་
ནས། ལི་ཐང་གི་དགེ་བཤེས་ཉེར་ལྔ་དང་ལྷན་ཅིག་སྤྱོད་འཇུག་ལེ་བཞི་གསན་ནས། ཤེས་
རབ་ལེའུ་སྐབས་གྲུབ་མཐའ་སྨྲ་བ་བཞིའི་འདོད་ཚུལ་དོགས་གཅོད་དང་འབྲེལ་རྒྱུགས་འབུལ་
ཞུས་པས། ཐུགས་དགྱེས་ཚུལ་ཆེན་པོས། དགེ་བཤེས་རྣམས་ལ་ཐུགས་མ་རངས་བའི་ཉམས་
བཅས་ངེད་རང་གསར་ཕྱོགས་ཚོས་ཕྱོགས་ཞེན་གྱིས་རྙིང་མ་པ་ལ་སློབ་གཉེར་ཤེས་པ་མེད་
སྙམ་སེམས་པ་མང་དུ་འདུག་རུང༌། ཁོང་རྙིང་མའི་སྔགས་རིག་འཛིན་པ་ཞིག་ཡིན། ད་ལྟ་
གྲུབ་མཐའི་འདོད་ཚུལ་གསུངས་པ་འདི་འདྲ། གྲྭ་སར་ཡུན་རིང་སྦྱོང་རྩོལ་བྱེད་པ་ཕལ་ཆེར་
གྱིས་གོ་དཀའ་ཞེས་བཀྱོན་ཚུལ་གྱིས་གསུངས། གསང་འདུས་ལྷ་མང་དང༌། བདེ་མཆོག་
དྲིལ་བུ་པའི་ལུགས། བཀའ་རྒྱ་ཆེ་བའི་མགོན་དཀར་སྔོ་སོགས་ཀྱི་སྲོག་གཏད་སོགས་གསན།
ཁྱེད་བྱང་ཆུབ་སེམས་དཔའ་སྲིད་པ་ཐ་མ་པའི་རིགས་སུ་ངེས་གསུངས། སེ་ཤུལ་ལྷ་རམ་པ་
ཚེ་དབང་ཡར་འཕེལ་མདུན་ནས་ལམ་རིམ་སོགས་རྗེ་ཡབ་སྲས་ཀྱི་གསུང་ཆོས་མང་དུ་གསན།
གཞན་ཡང་བླ་མ་གཞན་དག་གི་མདུན་ནས་ཆོས་བཀའ་གསན་རིགས་སྐབས་སྐབས་སུ་
ཕྱོགས་ཙམ་ཡོད་ཅིང༌། སྤྱིར་སྡོམ་གསུམ་རྣམ་ངེས་རྒྱས་བཤད་ཟླ་བ་གསུམ་བར་དང༌།
བྱམས་ཆོས་སྡེ་ལྔ་སོགས་མངོན་པ་མཛོད་ནས། སྒྱུ་འཕྲུལ་གསང་སྙིང་བར་འགྲེལ་བཤད་
ཅི་རིགས་གསན་པ་ཕལ་ཆེར་གྱི་རྩ་བ་ཐུགས་ལ་བཟུང་ཏེ། ཞལ་ནས། ངེད་ཚོས་ཆུང་དུས་

མར་མེ་ཀོང་བུ་ཆུང་ངུ་ཞིག་སྦར་ནས་བློ་འཛིན་བྱས་པས། མདའ་ཚད་ཙམ་གྱི་ཤོག་ལྡེབ་བཅོ་
ལྔ་རེ་ཁོང་དུ་ཆུད་པ་ཡོད། ཁུ་བོ་བླ་མས་ཁྱོད་ཀྱི་ཤེས་རབ་འདི་སྤང་ལ་མེ་ཤོར་འདྲ་ཟེར་བའི་
དཔེ་ལྟ་བུ། མཐར་བརྗེད་འགྲོ་འམ་གསུངས་པ་བདེན་ཏེ། ད་ནི་ཕལ་ཆེར་བརྗེད་ཚར་འདྲ།
ཞེས་ཁེངས་སྐྱུང་ཡང་ཡང་གནང་། ཟེ་ཆེན་རྒྱལ་ཚབ་རིན་པོ་ཆེ་པདྨ་རྣམ་རྒྱལ་གྱིས། ཨ་འཛོམ་
འབྲུག་པ་རིན་པོ་ཆེ་འདི་ཉིད་ཕལ་ཆེར་གྱིས་གྲུབ་ཐོབ་གཏེར་སྟོན་ཐོལ་བྱུང་བ་ཞིག་ཡིན་སྙམ་
བྱེད་ནས་གཞུང་དོན་སྐོར་ཨེ་མཁྱེན་མི་ཤེས་ཟེར་བ་འདུག་མོད། ངེད་རང་རྣམས་འཇམ་
མགོན་མཁྱེན་ཀོང་རྣམ་གཉིས་མདུན་ཡོད་སྐབས་ཁོང་གིས་བྱམས་ཆོས་སྡེ་ལྔ་སོགས་གཞུང་
དོན་སྐོར་ཕལ་ཆེར་ཐུགས་ཐོག་ནས་གཏིང་ཕྱིན་པར་འཆད་ནུས་པ་ཞིག་ཡིན་དར། ཁོང་མཁས་
གྲུབ་གཉིས་ལྡན་ཡིན་ཞེས་ཉེ་གནས་བྲག་ཡབ་བླ་མ་ཞིང་སྐྱོང་ལ་གསུང་འཕྲོས་གནང་བ་
ལས་ཁོ་བོས་ཐོས།
གཉིས་པ་ལའང་། དེ་ལྟར་མདོ་སྔགས་ཀྱི་གཞུང་ལུགས་ཇི་སྙེད་རྣམས་
གསན་པ་ཙམ་དུ་མ་ལུས་པར། བསམ་པས་གཏན་ལ་ཕབ་ནས་བློ་སྦྱོང་དང་། དཀའ་གནད་
ཐ་དག་དཔྱིས་ཕྱིན་པར་མཛད།
གསུམ་པ་འོད་གསལ་རྫོགས་པ་ཆེན་པོའི་ལྟ་བ་མཐར་ཕྱིན་པའི་རྣལ་
འབྱོར་དམ་པ་ཡིན་པས། མདོ་སྔགས་ཀྱི་ལམ་གནད་ཐ་དག་ཞར་བྱུང་ལམ་སྟེགས་ཀྱི་ཚུལ་
དུ་རྫོགས་པར་གོར་མ་ཆགས་སོ། གཞན་ཡང་ཐེག་ཆེན་གྱི་བློ་སྦྱོང་སྐོར་ཉམས་བཞེས་མཛད་
ཚུལ་ཟུར་ཙམ་ཐོས་པ། སྔར་སི་ཏུ་རིན་པོ་ཆེའི་མདུན་ནས་སྔོན་འགྲོ་གསན་སྐབས་སེམས་
ཅན་ཐམས་ཅད་མ་རུ་གྱུར་ཚུལ་གསུངས་པ་ལ་ཐུགས་ངེས་འདྲོངས་ཐུབ་པ་ཆེར་མ་བྱུང་བས།
ཕྱིས་སུ་བཞུགས་གནས་རྡོ་ར་དམན་པ་ཞིག་གི་སྟེང་སྒྲ་ཧྲལ་ཆུང་ངུས་བཀབ་ནས་བློ་སྦྱངས་
མཛད་པས་བསྐལ་ཕྲན་བརྒྱད་ཅུ་དེ་བསྐལ་ཆེན་རེར་བརྩིས་པའི་བསྐལ་ཆེན་གྲངས་མེད་པར་
སོང་། དེ་སྲིད་དུ་འཁྲུལ་སྣང་རྒྱུན་འབྱམས་ནས་ལས་ཉོན་སྣ་ཚོགས་པ་བསགས་ཤིང་སྐྱེ་བ་
ཡང་བཟང་ངན་བརྩི་བའི་ཚད་ལས་འདས་པ་ཞིག་བླངས་པ་སོགས་ཡིད་ཆེས་པས་དགྲ་

གཉེན་ལ་ཆགས་སྡང་སྙོམས་པ་དང་། སྐྱོ་ཤས་ངེས་འབྱུང་སོགས་རང་ཤུགས་ཀྱིས་རྒྱུད་ལ་
སྐྱེས། གཟིམས་མལ་ནས་ཡར་བཞེངས་ཏེ་སྐུ་དྲང་པོར་བསྲངས་ནས་བཞུགས།ད་ལྟའི་མི་
ནོར་རྩིས་ཅན་གྱིས་གསེར་དངུལ་ངྷིལ་ཚད་མང་པོ་རྙེད་པ་ལས་ལྷག་པའི་དགའ་སྤྲོ་བྱུང་བ་
ཡིན། བློ་སྦྱོང་སྐོར་གནད་སྨིན་དུ་འོང་དགོས་མ་གཏོགས་གོ་ལོ་ཤེས་ལོ་ཙམ་གྱིས་རང་མགོ་
རང་བསྐོར་ཡིན་གསུངས། ཡང་ཐེངས་གཅིག་ལ་ཞལ་ནས། ད་ནང་ཐོ་རངས་རིགས་དྲུག་
གི་སྡུག་བསྔལ་ལ་བློ་སྦྱོང་སྐབས། ང་ཡི་དྭགས་ཀྱི་གནས་སུ་སྐྱེས་པའི་སེམས་ཅན་དང་འདྲ་
བའི་བཀྲེས་སྐོམ་སོགས་ཀྱི་གདུང་བ་ཞིག་བྱུང་སྟེ་བློ་སྦྱོང་གནད་དུ་སྨིན་པ་ཡིན་གསུངས་
པ་དང་། ཡང་འབྲེལ་ཐོག་ལས་ངན་ཞིག་གི་ཆེད་དུ་དམྱལ་བའི་སྡུག་བསྔལ་ཐུགས་ཐོག་ལ་
བླང་སྐབས་དམྱལ་གནས་དངོས་སུ་མཐོང་བ་བྱུང་གསུངས་པ་སོགས་དང་། སྐོར་ཞིག་མཚན་
གཟིམས་མ་འོངས་ནས། ང་ལ་གྲི་མདུང་གིས་བརྒྱབ་པ་ལྟ་བུའི་ཟུག་གཟེར་ཆེར་བྱུང་ཞེས་
ཕེབས་པ་དེ་འཕྲལ་སྒར་ནང་སློབ་མ་ཐམས་ཅད་ཀྱིས་ཞབས་བརྟན་མཚན་འཚོགས་ཞུས་པས།
དེ་ནུབ་ཉེ་ཆར་གྲོགས་ཤུལ་ཞེས་པའི་སྦྱིན་བདག་འབྲོག་དུད་ཞིག་ཡོད་པ་ལ་དགྲ་ཕོག །སྐ
སེར་བུད་མེད་དུ་མ་མཚོན་ཞབས་སུ་ཤི་བ་ལ་བདེ་སྡུག་གཏོང་ལེན་མཛད་པར་མངོན། ལི་
ཐང་དུ་དགེ་བཤེས་ཤིག་གི་མགུལ་རྒྱ་དཔོན་ཞིག་གིས་བཅད་སྐབས་མགུལ་ལ་ཚ་ཚག་རྒྱུག་
པས་མི་བདེ་བ་བྱུང་། ཕྱིས་སུ་དགེ་བཤེས་དེ་མ་བསྡུས་ཀྱི་རུས་ཐོབ་ཞིག་ཡིན་འདུག་པས་
དེའི་རྐྱེན་རེད་ཅེས་ཕེབས་ཀྱང༌། དོན་དེ་ཐམས་ཅད་བདག་གཞན་བརྗེ་བ་བསྒོམ་པའི་ལམ་
རྟགས་སོ། །
གཞན་ཡང་སྔར་ཡོད་དང་གསར་སྐྱེས་ཀྱི་རྒྱལ་འགོང་དམ་སྲིའི་རིགས་
ལ་ལུས་སྦྱིན་དང་གསུར་བསྔོ་གླུད་མདོས་བཏང་བ། བདེ་སྡུག་གཏོང་ལེན་སོགས་མཛད་པ་
ལས་མནན་བསྲེག་འཕང་སྦྱོར་ཨར་གཏད་སྐོར་མི་མཛད་ཅིང༌། སྙིང་རྗེའི་འོས་ཁོ་ནར་
གཟིགས་པས་རྒྱལ་འགོང་དཀོར་བདག་རྣམས་དང་། གསར་རྙིང་གིས་མཆོད་སྒྲུབ་བྱས་པའི་
རྒྱལ་པོ་རྣམས་སོགས་གང་གིས་ཀྱང་ང་ལ་གནོད་པ་བྱེད་པ་སུ་ཡང་མེད་གསུངས་ནས་ཐམས་

ཅད་བཏང་སྙོམས་བག་ཕེབས་སུ་མཛད། དུས་དང་རྣམ་པ་ཀུན་ཏུ་བདག་ཅག་གི་སྟོན་པས་
མའི་དྲིན་ལན་བསབ་ཕྱིར་སུམ་ཅུ་རྩ་གསུམ་དུ་བྱོན་དགོས་ན། རང་རེ་དེའི་རྗེས་འཇུག་ཡིན་
པས་མ་དྲིན་མོ་ཆེ་དེ་ཤི་གསོན་ཅི་རེད་ཡོད་ཀྱང་བརྗེད་མི་ཉན། ང་ཡི་མ་རྒན་ཀྱང་གསོན་ཚེ་
རྫོགས་ཆེན་གྱི་ལྟ་བ་ངོ་འཕྲོད་ཅིང་། འཆི་ཁར་ཡང་བསམ་པ་བཟང་པོས་ལས་ངན་སྐྱེ་དམན་
རྣམས་ལ་ཆོས་ཁྲིད་ཀྱིས་བསྐྱངས་རོགས་ཟེར་བའི་ཁ་ཆེམས་བཞག་པ་ཡང་ཡིད་ལ་བཅག་
པ་ཡིན། འཆི་དུས་བར་དོའི་འཇིགས་སྐྲག་ལས་བསྐྱབས་ནས་རྣམ་ཤེས་རྨུགས་སངས་སུ་སུ་
མ་ཏི་སྟེ་རྟེན་བཟང་ཐོབ་ནས་ཆོས་ལམ་ཡང་དག་པ་ལ་འཁོད་པས་བློ་བདེ་བ་ཡིན་གསུངས།
མཐོང་ཆོས་སུ་སྐུ་ངོ་དང་སློབ་མ་སྦྱིན་བདག་སོགས་ལ་རྐྱེན་སེལ་གྱི་བཀའ་བསྒོ་རྗེས་གནང་
ཕྱག་འབེབས་བཀའ་བཀྱོན་མཛད་ཚུལ་གྱིས་ཚེ་གེགས་བར་ཆད་ལས་དངོས་སུ་བསྐྱབས་པ་
དང་། གཤིན་པོ་ལ་གསུར་བསྔོ་འཕོ་ལུང་བྱང་བསྲེགས་སོགས་མཛད་སྐབས་གནས་སྐབས་
དང་མཐར་ཐུག་གི་ཕན་བདེ་ལ་སྦྱོར་ཚུལ་དང་། སློབ་མ་བཟང་གྲལ་རྣམས་རང་ཡུལ་སོགས་
སུ་ལྡོག་ཚེ་བླ་མ་དང་འབྲལ་མི་ཕོད་པའི་སྤྱན་ཆབ་བསིལ་བ་སོགས་ཀྱི་སྐབས། ཁོང་ཚོའི་ཚེ་
རབས་གྱི་བླ་མར་གྱུར་པ་དང་དད་པའི་ཤུགས་ལོས་ཡིན་ཀྱང་། ཁོ་བོས་སྙིང་རྗེ་ཆེན་པོ་དུས་
རྒྱུན་དུ་བསྒོམ་པའི་མཐུས་གཟུགས་ཅན་གཟུགས་མེད་ཀུན་ང་ལ་བྱམས་པོར་འོང་བ་ཡིན།
ཞེས་ལན་མང་གསུངས་པ་ཐོས། ཁྱད་པར་འཛམ་གླིང་རྒྱལ་ཁམས་ན་ནད་མུག་མཚོན་
འཁྲུགས་སོགས་སེམས་ཅན་སྡུག་བསྔལ་ཆེན་པོ་བྱུང་སྐབས་གཞན་གྱི་སྡུག་བསྔལ་དངོས་
སུ་བླངས་པས་སྐུ་ལ་ཁམས་འཁྲུགས་བསྙུན་ཟུག་གློ་བུར་དུ་བཞེས་པ་མང་པོ་བྱུང་། ཁོ་བོས་
སྔར་བདེ་སྡུག་གཏོང་ལེན་གྱི་རིམ་པ་ཡུན་རིང་པོར་བསྒོམས་པས་ད་ནི་རང་བཞིན་གྱིས་ཀྱང་
འོང་བར་འདུག་གསུངས་ཏེ།ཇོ་བོའི་བླ་མ་བྱམས་པའི་རྣལ་འབྱོར་པ་དང་། བཀའ་གདམས་
པའི་དགེ་བཤེས་འགའ་སོགས་དབང་ཐོབ་འཕགས་ཆེན་གྱི་སྤྱོད་པ་འདི་ལྟ་བུའི་རྣམ་ཐར་
འཛིན་པ་ནི་ཆེས་དཀོན་པ་ཉིད་དེ། སོ་སྐྱེ་དང་མོས་སྤྱོད་པ་རྣམས་ཀྱིས་གཏོང་ལེན་བསྒོམ་
པ་བསམ་པ་བཟང་བའི་ཕན་ཡོན་ཐོབ་པ་ཙམ་སྟེ། དག་པ་གསུམ་ན་རྣམ་པར་མི་རྟོག་པའི་

ཡེ་ཤེས་རྩོལ་མེད་འབྱུང་བས་གཞན་དོན་ངང་གིས་འགྲུབ་པ་རྣམ་པར་སྨིན་པའི་སེམས་བསྐྱེད་
དེ། སྔོན་གྱི་བྱང་ཆུབ་སེམས་དཔའ་རྣམས་ཀྱིས་གཞན་གྱི་ཕོངས་བྲིད་སོགས་ཀྱི་སྡུག་བསྔལ་
བསལ་བའི་ཚེ་སྐུ་ལ་ཉམས་ཉེས་པ་ལྟར་སྣང་ཡང་འདི་དག་སྡུག་བསྔལ་གྱི་ཆོས་ཉིད་གཟིགས་
པས་མི་འཇིགས་པའི་བཟོད་པ་ཐོབ་ཟིན་པའི་ཕྱིར་སྡུག་བསྔལ་དངོས་སུ་མེད་ཀྱང་ལྟ་སྣང་
གཞན་གྱི་ཐེ་ཚོམ་བསལ་ཕྱིར་སྨོན་ལམ་སོགས་ཀྱིས་མ་གསོས་པར་ཡོད་པ་ལྟར་སྣང་བ་བཞིན་
ནོ། །དེར་མ་ཟད་ཚོགས་སྦྱོར་དུའང་སྡུག་བསྔལ་མྱོང་ཚུལ་གང་འདུལ་གྱི་མཛད་པ་སྣ་ཚོགས་
སངས་རྒྱས་ཀྱི་རྣམ་ཐར་དུ་ཡང་གྱད་པཀྵི་ཏའི་ལོ་རྒྱུས་སོགས་སོ། །
གསུམ་པ་ནི། སྨིན་གྲོལ་གསང་ཆེན་སྔགས་ཀྱི་སྒོར་ཞུགས་ནས། །
རིག་འཛིན་པདྨ་བསྟན་པའི་རྒྱལ་མཚན་ལ། །གསོལ་བ་འདེབས་སོ་འཁོར་འདས་དབྱེར་མེད་
ཤོག །ཅེས་གསུངས་ཏེ། ཐུན་མིན་ནང་རྡོ་རྗེ་ཐེག་པའི་རྟོགས་པ་བརྙེས་ཚུལ་ནི། སྔོན་ཀཿ
ཐོག་ནས་སི་ཏུ་ཆོས་ཀྱི་བློ་གྲོས་ཀྱིས་མཚན་འདི་བསྩལ་བ་ཡིན་ལ། སི་ཏུ་རིན་པོ་ཆེའི་མདུན་
ནས་ཀློང་གསལ་གཏེར་ཆོས་སྐོར་ཡོངས་རྫོགས་ཀྱི་སྨིན་གྲོལ་གསུང་འཐོར་བུ་དང་བཅས།
བདུད་འདུལ་ཕུར་པའི་དབང་ལུང་སོགས་དང་། ཕྱིར་ལོ་དཔལ་ཡུལ་དུ་རྒྱ་སྤྲུལ་མདོ་སྔགས་
བསྟན་འཛིན། དཔོན་སྤྲུལ་རིག་འཛིན་འཇིགས་མེད་རང་གྲོལ་བཅས་རྣམ་གཉིས་ལས་རཏྣ་
གླིང་པའི་ཐུགས་སྒྲུབ་སྐོར། མ་ཏིའི་སེང་གདོང༌། ཞི་ཁྲོ་དགོངས་པ་རང་གྲོལ་བར་དོ་དྲུག་
ཁྲིད་བཅས། ཁྲིད་སངས་རྒྱས་ལག་འཆང་རྒྱས་འབྲིང་གཉིས་སོགས་སྨིན་གྲོལ་སྣ་ཚོགས་
མཐའ་རྒྱས་སུ་ཟླ་བ་ལྔ་བར་གསན་པ་ནས་བཟུང་། འཇུག་སྒོ་སྨིན་བྱེད། རྒྱབ་བརྟེན་གྲོལ་
ཁྲིད་དང་བཅས་པ་ཡོངས་འཛིན་དུ་མའི་མདུན་ནས་གསན་བཞེས་མང་པོར་མཛད། ཁྱད་
པར་སི་ཏུ་རྡོ་རྗེ་འཆང་གིས་ཕྱིན་ཆད་དིལ་མགོ་ཞབས་དྲུང་མཁྱེན་བརྩེའི་མདུན་ནས་དབང་
རྒྱས་པ་ཞིག་གསན་རྒྱུ་མཛོད་དང་། ད་ལྟ་ཁམས་འདིར་བུམ་པ་ལག་ཏུ་ལེན་ཤེས་པ་ཁོང་ཙམ་
ཡིན་ཞེས་རྗེ་བླ་མ་ཕྱིས་བྱོན་པའི་སྐབས་ཞལ་ཆེམས་ཀྱི་ཐ་མར་གནང་སོང་གསུངས་པ་ལྟར།
འཇམ་མགོན་རྣམ་གཉིས་མདུན་ནས་གསན་པ་བཅས་རྒྱ་ཆེ་ཞིང༌། ཁོང་གི་ཐུགས་དམ་གྱི

མཐིལ་སྤྲོས་མེད་འོད་གསལ་རྫོག་པ་ཆེན་པོ་ལ་བཅོལ་བ་ལས། སྤྲོས་བཅས་ཀྱི་བསྐྱེད་
རྫོགས་ལ་ནན་ཏན་ཆེར་མི་གནང་བ་ཡིན་ཀྱང༌། བསྐྱེད་རིམ་སྐབས་ཕྱག་རྡོར་ལྗགས་བསྙེན་
གནང་ཚེ་ལུས་སྔོ་ལམ་མེར་བ་མཐོང་ཡུལ་ཀྱང་གྱུར་ཙམ་བྱུང་ཡང་བསྐྱེད་རིམ་ལ་འཐས་སྐྱོན་
རེད་ཁེངས་སྐྱུངས་ལས་ལམ་རྟགས་ཡིན་པར་མི་གསུངས་པ་དང་། ད་ལྟ་སྐྱུ་འཕྲུལ་ཞི་ཁྲོ་རབ་
འབྱམས་ལྷ་གྲངས་མང་ཉུང་བསམ་ཡས་ལྷུན་གྲུབ་ལྟ་བུ་ཇི་ལྟར་གསལ་དགོས་ཀྱང་དཀའ་
ཚེགས་མི་འདུག་གསུངས་པ་དང༌། རིག་འཛིན་བཞིའི་ལམ་མྱོང་ཐོག་ནས་བགྲོད་ཚུལ་གྱི་
ཟབ་ཁྲིད་གནད་བསྡུས་རེ་སྐལ་ལྡན་རྣམས་ལ་ཡང་ཡང་བསྩལ་བའི་ཟབ་ཆོས་ཁྱད་པར་ཅན་
དུ་མ་བཞུགས། རྡོ་རྗེ་གྲོ་ལོཏ་ཀྱི་དབང་བསྐར་ཞིག་མཛད་པའི་ཚེ་དབང་གི་དངོས་གཞིའི་
སྐབས་རྡོ་རྗེ་གྲོ་ལོཏ་སྐུ་དངོས་སུ་གྱུར་པ་དང་། སྨད་ལས་བསྒྲལ་དབང་གི་ཚེ་སྐ་མདོག་མཐིང་
གཞན་ཅན་དུ་གྱུར་པ་སོགས་དད་ལྡན་སློབ་མ་འགའ་ཞིག་གིས་མཇལ་བ་བཅས་མང་།
ཡང་དབང་གི་བྱིན་འབེབས་དུས། ཡེ་ཤེས་པ་ཕེབས་པའི་རྟགས་སློབ་མ་མང་པོ་ལ། ལུས་
འཕར་འདར་འཁྲབ་པ་དང༌། ངག་སཾ་སྐྲྀ་ཏའི་སྐད་མང་པོ་ཐོལ་བྱུང་དུ་སྒྲོགས་པ་དང༌། ཡིད་
བདེ་གསལ་མི་རྟོག་པའི་ཉམས་འབར་ཞིང་སྣང་བ་གཟའ་གཏད་དང་བྲལ་བ་སོགས་གཞུང་
དང་མཐུན་པ་མང་དུ་བྱུང་ཞིང་། དེ་དག་སྦུབ་སིལ་འདབ་མའི་རྩེར་འཁྲབ་ཀྱང་མི་འགུལ་བར་
བར་སྣང་ལ་འགྲོ་བ་ལྟར་བྱུང་བ་སོགས་གཞན་རྒྱུད་བྱིན་གྱིས་བརླབས་པ་དང་། རླུང་སེམས་
ལ་དབང་ཐོབ་པའི་ལམ་རྟགས་བགྲངས་ལས་འདས་པ་བྱུང༌།
ཡང་རྩ་རླུང་སྐོར་ལ། དཔལ་སྤྲུལ་རིན་པོ་ཆེའི་མདུན་ནས་སྙིང་ཐིག་
ལྟར་གསན་པ་ཡིན་ལ། དང་པོ་ཞུས་ཉིན་སྔ་མོ་ཞིག་ལ་ཕྲན་ནས་རྩ་རླུང་གི་ཁྲིད་ཧ་ལམ་ཐོབ་
པ་ཡིན་ཀྱང་ད་བརྗེད་ཚར་བ་འདྲ་སྟེ་ཅི་དགོས་བལྟ་ཞེས་གསུངས། ཕྱིར་ཉིན་སྔ་བར་རྗེ་བླ་
མ་བཞུགས་པའི་གཟིམ་གུར་ནང་དུ་ཕེབས་ནས་བཞུགས་གདན་ལ་གཟིགས་ཏེ། ང་བླ་ཆེན་
གྱི་སྟན་གྲུམ་ཙེ་ཀུན་རིག་གི་དཀྱིལ་ཐང་ལྟ་བུའི་ཐོག་ད་སྔ་འདུག་མ་མྱོང་ཡང་། དེ་རིང་ཨ་
མཚར་གྱིས་འདུག་གསུངས་ནས་གདན་ལ་བཞུགས། སྐུ་རུམ་ནས་ཨང་རག་ཞིག་བླངས་

ནས། གསང་སྔགས་འདི་དར་ཡང་ཆེ་སྟེ་ཀུན་གྱི་ཡང་བགོ་སྐལ་དུ་གྱུར་དཀའ་འདུག །གསར་
ཕྱོགས་དགེ་བཤེས་མཁས་པ་འགའ་ཞིག་གིས་ཨང་རག་དེ་ཅི་འདྲ་བ་ཡོད་དར་ཞེས་དྲིས་བྱུང་
ཀྱང་ལོ་རྒྱུས་ཕྱོགས་ཙམ་ལས་མ་བཤད་ཅེས་སོགས་གདམས་ངག་ལ་ཐུགས་རྩིས་ཆེ་བའི་
གསུང་དང་། འཕྲོས་མང་པོ་བཅས་མཛད་ནས་ཐུགས་དགྱེས་བཞིན་པའི་སྒོར། ངེད་ལ་སྔ་མོ་
འོག་གདོན་གྱི་ནད་དྲག་པོ་ཞིག་ཐེབས། དེའི་གཉེན་པོར་རྩ་རླང་སྦྱངས་པས་ལུས་འདིའི་སྟེང་
ཨཾ་རག་དགུ་ཟད་པ་ཡིན། དེའི་བྱིན་རླབས་ཀྱིས་ནད་དེ་གཏན་ཡལ་དུ་སོང་བས། ད་ནི་འདས་
རྐྱེན་དང༌། གཞན་ལ་གནོད་དོགས་སོགས་མེད་ངེས་ཡིན། འཁྲུལ་འཁོར་འདི་ཁྱེད་ཀྱིས་
གཟིགས་དང་ཐུགས་ལ་ངེས་པ་དེས་དགའ། ཁྱེད་ཀྱི་སྐུ་ཉེ་སྨིན་གྲོལ་དང་ངེད་རང་གཉིས་
ཀྱིས་འཁྲུལ་འཁོར་བྱ་གསུངས་ནས་ཞིབ་རྒྱས་སུ་མཛད། ཧཱུཾ་ཀ་རའི་འཁྲུལ་འཁོར་སྐབས།
ལྷ་སྐུ་དེའི་རང་བཞིན་དུ་ཡུན་རིང་པོར་གཟིགས་སྣང་ཁྱད་པར་ཅན་བྱུང་གསུངས། དེ་ལྟར་
གསན་སྦྱངས་ཟིན་པ་རང་བཞིན་སྙོམ་ལས་སུ་ལྷག་པ་མ་ཡིན་ཀྱང་། ཞལ་ནས། སྲོག་རླུང་
དབུ་མར་ཚུད་པ་འདི་སྔགས་ཀྱི་ཐེག་པའི་རང་ལུགས་ལེགས་པོ་ཙམ་ཡིན་མོད། རང་རེ་རྣམས་
ཀྱིས་ཉོན་རླང་རྩོལ་བས་བག་ལ་ཞར་མི་གཞུག་ཅིང་། ཉོན་རླུང་རང་དེང་དུ་འགྲོ་བ་འདི་གནད་
ཆེ་བ་ཡིན་ཅེས་གདམས་པར་མཛད་ཅིང་། ལྷ་བསྙེན་དང་། རྩ་རླུང་འཁྲུལ་འཁོར་སོགས་ལ་
གཙོ་ཆེར་མི་མཛད། སྣང་སེམས་རང་དབང་ཐོབ་པའི་རྟགས་སུ་རྡོ་ལ་ཞབས་རྗེས་དང་ཕྱག་
རྗེས། གདན་ས་ཕུན་ཚོགས་དགའ་ཚལ་གྱིས་གཡས་ཕྱོགས་བྲག་སྟེང་དམ་སྲིའི་སྙིང་ལ་གཟེར་
བའི་ཤིང་ཕུར་གདབས་པ་སོགས་ད་ལྟ་རྡིལ་འབུམ་སྤུངས་ནས་མཇལ་རྒྱུ་ཡོད། དེའི་ཕྱིར་བསྐྱེད་
སྔ་མ་དག་རྫོགས་རིམ་ཕྱི་མའི་ལམ་སྟེགས་སུ་དག་རྫོགས་སྨིན་པར་ངེས་པའི་མངོན་རྟགས་
སུ་གོ་ཡང༌། དེང་སང་གི་སྐྱེ་བོ་ཕལ་ནི་བློ་དང་རྣ་བར་ཆུད་དཀའ་བ་ཉིད་དུ་གྱུར་ཏོ། །
གཞན་ཡང་དུས་རྩིས་འཁྱུགས་མེད་ཀྱི་རི་མོ་མཁན་གྱིས་ཟླ་བ་སྒྲ་གཅན་
གྱིས་བཟུང་བ་རང་རེའི་ཡུལ་དུ་མཐོང་ངེས་ཟེར་བ། སྐོར་གཅིག་ཟླ་བ་གཟའི་གནོད་པ་མ་
བྱུང་བ་ལ། དེ་ཚོས་རྩིས་མི་ཐིག་པ་མིན། རྣལ་འབྱོར་པ་རླུང་སེམས་ལ་རང་དབང་ཐོབ་པའི་

གྲུབ་རྟགས་ལོས་ཡིན། ད་ལྟ་ཕལ་ཆེར་སྐར་རྩིས་རི་མོ་ཙམ་ཕོགས་པ་འབྲས་རྟགས་འཁྲུལ་
མེད་རེ་བྱུང་བ་ཚོ་ལ་ང་རྒྱལ་ཆེན་པོ་རང་འདུག་པས་ཁོང་ཚོས་སེམས་ལ་ཅི་དྲན་ན་ཞེས། ཞལ་
འཛུམ་བཅས་མཛད་པ་ལ། ཁམས་དཀར་དམར་དབུ་མའི་དབྱིངས་སུ་བྱེད་བཅིངས་ཀྱི་ནུས་
པ་ཐོབ་ན། ཕྱི་རོལ་དུ་ཉི་ཟླ་གཟས་འཛིན་མི་ནུས་པ་དང་། གཏོད་ལ་གནོན་པ་སོགས་ནུས་
པ་མངོན་དུ་གྱུར་པ་སྔགས་རྒྱུད་སྤྱི་དང་། ཐུན་མིན་གྱི་མན་ངག་ཡོད་བཞིན་ངེས་ཤེས་ཁྱད་
པར་ཅན་སྐྱེ་བའི་རྣམ་ཐར་མངོན་པ་ཟུར་ཙམ་དུ་བཀོད་པ་ལགས། ཡང་སྔར་རྫ་ཆུ་ཁར་དབྱར་
སྡོམ་བྱོན་སྐབས་དགེ་འགབ་ནས་སྦིན་བདག་ཧོར་ཤུས་དགོན་བདག་ཚང་ཞེས་པ་ནས་རྒྱལ་
བཀའ་རིན་པོ་ཆེ་བསླུས་ཡོད་པར་བརྟན་བཞུགས་མཛད་རོགས་ཞུས་པས་རྗེས་སུ་རྫ་ཆུ་རྒྱས་
ནས་བྱོན་རྒྱུ་བཤོལ་ཡང་། དེ་ཚང་གི་རྒད་པོ་ཚེ་རྡོ་ཟེར་བ་ནས་མེ་ཏོག་ཙམ་པ་ཀ་སྡེར་གང་
ཁྱེར་འོང་བ་ལ་ཁྱོད་རང་གིས་དད་པ་གྱིས་དང་ང་ཁྱིམ་དུ་སོང་ནས་བརྟན་བཞུགས་བྱས་པ་
དང་ཁྱད་མེད་ཀྱི་འདུན་པ་གཏད་ཡོང་གསུངས། དེར་རྒན་པོ་སླར་འོང་བས་ཆོས་བརྩེགས་ཀྱི་
སྟེང་དུ་མེ་ཏོག་མང་པོ་བབས་པ་མཐོང་ཞིང༌། རྗེས་སུ་ཆོས་ཀློག་པ་རྣམས་ཀྱིས་དཔེ་ཞལ་
ཕྱེས་ཚེ་བར་མཚམས་རྣམས་སུའང་མེ་ཏོག་མང་པོ་ཡོད་པས་ཐམས་ཅད་ཡིད་ཆེས་ཀྱི་དད་པ་
ལྷག་པར་སྐྱེས་ཤིང༌། མེ་ཏོག་དེ་དག་བླ་མ་དེའི་རྫུ་འཕྲུལ་གྱིས་འཐོར་བ་ཡིན་ཞེས་དངོས་
གྲུབ་ཏུ་རོལ་བ་དང་། བྱིན་རླབས་ཀྱི་རྟེན་དུ་བཅང་བ་སོགས་བྱས། ཡང་གླིང་རྒྱལ་པོའི་མངའ་
འོག་ཏུ་ཆོས་སྒར་བཞུགས་སྐབས་ཤིག་ན་གཟིམ་གུར་ནང་ནས་ཆོས་གསུངས་པའི་མཐར་
ཤིས་བརྗོད་ཀྱི་མེ་ཏོག་འཐོར་མཛད་པ་གུར་གྱི་ཕྱི་རྒྱབ་ན་ཡོད་པའི་ཟླ་ཐར་མ་གནས་ནང་
གཡུ་རྒྱལ་ཟེར་བ་སོགས་མང་པོའི་པང་དུ་ཟང་ཐལ་གྱིས་བབས་བ་སོགས་ངོ་མཚར་བའི་
གནས་སུ་གྱུར། ཡང་དཔལ་ཡུལ་དགོན་ཆེན་དུ་རྫོང་ནང་དཔོན་བཀྲ་དབང་ནས་དང་འཁོར་
བཞེངས་གྲུབ་པའི་ཚེ། ཡར་ཚེས་བཟང་པོ་འདི་དང་འདི་ཞེས་ཕྱག་ནས་འཐོར་འོང་གསུངས་
ལྟར་དེའི་ཉིན་འཁོར་ལོའི་སྟེང་འོག་ཀུན་ཏུ་ཕྱག་ནས་མང་པོ་བབས་པ་སོགས་སྒྲོ་སྐུར་མེད་
པར་མཐོང་ཐོས་ཀྱི་ཡུལ་དུ་གྱུར་པའང་དུ་མར་བྱུང༌། དཔལ་ཡུལ་དུ་འཁོར་ལོ་བཞེངས་གྲུབ་

ཀྱི་རབ་གནས་རྒྱང་འཐོར་བྱུང་བས་རྐྱེན་བྱས་ཏེ་རྨུགས་སངས་དགོན་དུ་རྫོང་དབོན་བླ་མ་
བཀྲ་དབང་དང་། ཚེ་སྤྲུལ་རིན་པོ་ཆེ་དམ་པ་ཟུང་ནས་དུང་འཁོར་བཞེངས་གྲུབ་སྐབས། སྐྱབས་
རྗེ་བླ་མའི་མདུན་རབ་གནས་མཛད་ཐུབ་ཞུ་ཤོག་ཕུལ་བས་ས་ག་ཟླ་བའི་ཚེས་༡༥ལ་སྤོས་དང་
ཕྱག་མཆོད་ལེགས་པར་གྱིས་དང་ཐུགས་གཏད་མཛད་འོང་གསུང་བྲིས་གནང་བས་ཉིན་དེ་
ནས་བཟུང་ཞག་གསུམ་བར་འཁོར་ལོའི་ཉེ་སྐོར་དྲི་བཟང་པོས་ཁྱབ་ཅིང་སྟེང་འོག་ཀུན་ཏུ་རབ་
གནས་འབྲས་ཆར། སྐོར་བྱེད་པ་དགོན་ཡུལ་སེར་སྐྱ་ཀུན་ནས་ལེན་རྒྱུ་ཡོད་པ་དམ་རྫས་ཁྲོད་
དུ་དེང་སང་ཡུལ་མི་ཕལ་ཆེར་ལ་ཡོད་ཚུལ་འདུག །གཞན་ཡང་གསང་ཆང་ཚེ་ཆང་དང་ཁོལ་
ཞིང་རོ་ནུས་ཁྱད་པར་ཅན་བྱུང་བ་ལན་མང་དང་། ཁྱད་པར་གླིང་ཚང་དུ་གཏེར་མཛོད་གསུངས་
སྐབས་རྫོང་མགོའི་བྲག་རྣམས་ལ་སྔར་བདུད་འདུལ་རྡོ་རྗེས་གནས་ངོས་འཛིན་ཅིང་རང་བྱོན་
ཡིག་འབྲུ་འགའ་རེ་ཡོད་པ་ལ་བྱིན་འབེབས་མང་པོ་མཛད་ཅིང་སྐབས་སྐབས་སུ་བལྟ་བཅོལ་
བས་སྔར་མེད་ཀྱི་ཡི་གེ་མང་པོ་གསལ་བ་དང༌། ལན་གཅིག་བདུད་རྩིའི་ཐོད་པ་མཆོད་
གཡོགས་ཚུལ་ཁྲིམས་ནོར་བུས་སྐུ་མདུན་བཞག་སྐབས་དྲོད་སོགས་ཅིའང་མི་འདུག་ཀྱང༌།
མདུན་དེར་དང་པོར་ཅུང་ཟད་འགུལ་བ་ལྟར་བྱེད། རིམ་བཞིན་ཆིལ་ཆིལ་གཡོས་ཞིང་མཐར་
ལྷོག་ཏུ་ཁོལ་བ་ཀུན་གྱིས་མཐོང་བ། ཐོད་པ་ཚུར་གནང་སྐབས་རེག་དཀའ་བ་ཙམ་གྱི་དྲོད་
འབར་བ་དང༌། ཡང་ལྕགས་ཁྱི་ལོར་དུས་འཁྲུག་ཞི་ཕྱིར་མ་ཏིའི་སེང་གདོང་གི་གཏོར་ཟློག་
མཛད་སྐབས་ནང་གཅིག་མདང་སུམ་འགའ་ཞིག་གིས་མི་ནག་པོ་ཞིག་བསྒྲལ་ནས་ཤ་ཁྲག་
གི་སྐལ་བ་ང་ལའང་བཞག་སོང་གསུངས་པས། ཡོན་ཆབ་ཀྱི་ནང་དུ་ཡོད་དོན་གཞན་མེད་
ཀྱང༌། ཁྲག་རྒོད་ཁྲག་ལིང་བཅས་དངོས་སུ་འདུག་པས་རྒྱལ་ཁམས་དུས་འཁྲུགས་བསླང་
བའི་དམ་སྲི་གདུག་པ་ཅན་ཞིག་ཐུལ་བའི་རྟགས་སུ་མངོན། མདོར་ན་སྣང་སྲིད་དམ། འཁོར་
འདས་དག་མཉམ་ཆེན་པོར་འབྱམས་ཀླས་པའི་རྟགས་ཚད་མཐར་ཕྱིན་པས། ལམ་དེ་ལ་
བརྟེན་པའི་རྣམ་ཐར་མཐར་ཐུག་ཏུ་དྲིལ་བའོ། །
བཞི་པ་ནི། ཐེག་རྩེ་ངེས་གསང་རྫོགས་ཆེན་མན་ངག་མནོས། །ཨོ་རྒྱན་

རིན་འཛིན་སྣང་བྱེད་རྡོ་རྗེ་ལ། །གསོལ་བ་འདེབས་སོ་སྣང་བཞི་མཐར་ཕྱིན་ཤོག །ཅེས་
གསུངས་ཏེ། གསང་བ་ཐེག་མཆོག་རྫོགས་པ་ཆེན་པོའི་བཀའ་བབ་ཚུལ་ནི། དུས་འདིར་རྩོད་
བྲལ་གྱིས་གྲུབ་ཐོབ་ཆེན་པོ་ཐེག་རྩེ་ཨ་ཏི་ཡོ་གའི་གསང་ལམ་ནས་ཟག་བཅས་དྭངས་མ་འོད་
སྐུར་དེངས་པའི་རིག་འཛིན་ཨོ་རྒྱན་མཁའ་མཉམ་གླིང་པའི་རིག་འཛིན་གདུང་ཆེན་བཅུ་
གསུམ་གྱི་ནང་ཚན་ལས་སྐབས་རྗེ་བླ་མ་མཆོག་ལ་མཚན་དེ་ཉིད་སྩལ་བ་ཡིན། དེའང་སྔར་
ཉག་རོང་དཔོན་གྱི་མཆོད་གནས་སུ་གྲུབ་དབང་དམ་པ་ཉིད་ཕེབས་སྐབས་མཇལ་འཕྲད་ཙམ་
ལས་འབྲེལ་ཟབ་ཆེར་མ་བྱུང་ཀྱང༌། ཕྱིས་སུ་ཡང་ཡང་སྐུ་བཅར་ཞུས་ནས་གྲུབ་རྗེ་དམ་པས་
མཁྱེན་བརྩེ་ཡེ་ཤེས་རྡོ་རྗེའི་མདུན་ནས་ཇི་ལྟར་གསན་པའི་སྙིང་ཐིག་གི་སྔོན་འགྲོ་ནས་དངོས་
གཞི་ཟབ་གསང་རྫོགས་པ་ཆེན་པོའི་ལམ་ནས་འཇའ་ལུས་སུ་བསྒྲུབ་པའི་མན་ངག་བཅས་
བཀའ་དྲིན་བརྗོད་ལས་འདས་པའི་གདམས་ཟབ་བུམ་པ་གང་བྱོས་ཀྱི་ཚུལ་དུ་གསན། ཉིད་
ཀྱིས་དབུ་སྐྲ་ལྕང་ལོ་ལྟར་བཞག་ནས་ལོངས་སྤྱོད་རྫོགས་སྐུའི་ཆས་མཛད་ནས་ཡབ་གཞིས་སྦྲ་
ཁྱིམ་དུ་བཞུགས་ཏེ་འདོད་པའི་ཡོན་ཏན་ལྔ་ལ་ལོངས་སྤྱོད་པར་མཛད་ན་འཛམ་གླིང་ཕལ་ཆེར་
རྫོགས་པ་ཆེན་པོའི་ཆོས་ཀྱིས་ཁྱབ་བརྡལ་དུ་སྣང་བའི་རྟེན་འབྲེལ་འདུག །མཚན་ལྡན་གྱི་
གཟུངས་མ་ཞིག་བསྟེན་མཛོད་དང་། དེའི་དོན་དུ་རྒྱ་དངུལ་རྡིལ་ཚད་གཅིག་གི་རྒྱུ་སྦྱོར་ཡང་
ང་རང་གིས་བྱེད་ཅེས་བཀའ་ཡང་ཡང་ཕེབས་པའི་ཐེངས་གཅིག་ཁོང་སྐུ་མཆེད་གཉིས་ཀ་
མདུན་དུ་བཞུགས་སྐབས་དེ་ལྟར་ཡང་ནན་ཕེབས་པར། གཅུང་འདི་ཉིད་རས་པ་ནམ་མཁའ་
རྡོ་རྗེའི་ཡང་སྲིད་འཁྲུལ་མེད་ཡིན། ཁོང་གིས་དབུ་སྐྲ་བཞག་ན་དེས་བཀའ་བཅག་གི་ཉེས་པ་
མི་འབྱུང་བའི་གནང་བ་སྩོལ་དང་ང་རང་གི་ཚབ་ནམ་སྤྲུལ་ནས་འོང་བ་ཡིན་ཞེས་ཞལ་མཚར་
ཀྱང་མཛད། གྲུབ་ཆེན་པས། ད་སྐབས་རེ་ང་ཡི་ངག་ལ་ཁྱེད་ཀྱིས་མི་གསན་པར་འདུག་ཀྱང་
རིམ་པར་དབང་མེད་རེ་འོང་ངམ་ཞེས་གསུངས་པ་འབྱུང་འགྱུར་ལུང་བསྟན་དུ་སྣང་། ཁྲོ་སྟོད་
དུ་བཞུགས་སྐབས་ཞིག་ན། དབུ་སྔས་ཞབས་ནས་རྫ་བུམ་ཞིག་བླངས་ཏེ། དེ་རིང་ངེད་བླ་
སློབ་གཉིས་ཆང་རེ་བཏུང་དགོས་ཞེས་ཞལ་བུ་གང་རེ་གསོལ་ཡང་སྤྱིར་གྲུབ་ཆེན་འདི་ཉིད་

ཀྱིས་ཤ་ཆང་ལ་འཛེམ་བག་ཆེར་མཛད་ཅིང༌། ཁྱད་པར་དེ་སྐོར་གཟུགས་མེད་ལྷ་འདྲེས་གསོལ་
ཆང་ཕུལ་བ་ལས། གཟུགས་ཅན་མི་ཡིས་མ་ཕུལ་ངེས་ཅན་ཞེས་བླ་མ་མཐའ་ཡས་སོགས་
ཉེ་གནས་རྣམས་ནས་ངེས་ཏིག་བཤད་རྒྱུ་བྱུང༌། དེ་རྗེས་ཁྲྀ་གསེར་གཞོང་དུ་དགེ་འདུན་པ་
མང་པོར་འདུས་པ་མདོ་དབང་སྩལ་བའི་སྐབས་ཕྱག་ལེན་སོགས་རྗེ་བླ་མ་ལ་གནང་དགོས་
ཞེས་ཕེབས་པ། ཁོང་ནས་དེ་སྔོན་དབང་ཡང་གསན་མ་མྱོང་པས་དགོངས་ཁྲོལ་ཞུས་ཀྱང་མ་
གནང་ནས་བཀའ་ནན་ཆེ་བས་ཞབས་ཞུ་ཅི་འཁྱོལ་ཞུས་གསུངས། ཁོང་གིས་གཏེར་ཆོས་
མཁའ་ཁྱབ་རང་གྲོལ་གྱི་ཆོས་བདག་ཏུ་ལུང་གིས་ཟིན་པས་དབང་ལུང་ཡོངས་རྫོགས་གསུངས
ཤིང་། ཆོས་སྐོར་བཀྲལ་སྡུད་སོགས་ཆོག་བསྒྲིག་དང་། སྨིན་གྲོལ་འཆད་སྤེལ་བཅས་དགོས་
པའི་བཀའ་གནང་། དེ་ཉིད་ཀྱི་ཐུགས་རྒྱུད་དགོངས་པ་འཕོ་བའི་སྐབས། ཐུགས་ཀ་ནས་ཙིཏྟ་
རིན་པོ་ཆེ་མཆོང་གུར་སྨུག་པོ་འོད་ཀྱིས་རྣམ་པ་ཅན་ཞིག་བྱུང་ནས་ཁོང་ལ་ཐིམ་པའི་གསུང་
འཕྲོས་གསལ་པོར་གནང་། སྐབས་སུ་ང་ལ་སློབ་མ་བརྒྱ་ཕྲག་རེ་ལས་ཁྱེད་ཀྱི་མཐེའུ་ཆུང་དེས་
མི་དགའ་རེ་གནམ་ངོ་མཐུར་ལ་བཀབ་ཚད་ཀྱི་ཉེས་པ་ཁུར་ཞེས་ཡུལ་སྐད་ལྟར་བྲོ་བོར་པའི་
ཚུལ་ཡང་ཡང་མཛད་ཅིང་། དེ་ལྟ་བུའི་ཐུགས་ཤིན་ཏུ་བརྩེབས་རྗེས་སུ་བཟུང་བ་ཡིན་གསུངས།
རྗེས་སུ་སྙིང་ཁོག་ཞེས་པར་གཟུགས་སྐུ་མི་སྣང་བར་མཛད་སྐབས་དེ་འཕྲལ་ཆོས་སྒར་དུ་བྱོན་
ནས་གཟིམ་གུར་མཇལ་མ་ཐག །དེའི་ཐད་ཀྱི་སྟེང་གི་ནམ་མཁར་ཁོང་སྐུ་སྔོན་གྱི་ཚུལ་ཇི་
ལྟ་བས་གར་མཛད་པའི་ཉམས་ཅན་དུ་མཇལ་ནས་ཡེ་ཤེས་སྐུས་རྗེས་སུ་བཟུང་། གདུང་
མཆོད་ཕུལ་བ་དང་། དབུ་སྐྲ་སོགས་སྙིགས་མ་ཅུང་ཟད་བཞག་པ་དེ་སློབ་མ་རྣམས་དང་ལྷན་
ཅིག་པས་ཡུམ་ཀའི་སྒོ་ནས་ཞུགས་འབུལ་མཛད། ཆོས་བདག་དང་རྒྱལ་ཚབ་ཏུ་མངའ་གསོལ་
བའི་རྟེན་འབྱུང་། ལིང་དཀར་པོའི་ངོར་རྡོ་རྗེ་རྒྱ་གྲམ་གྱི་རི་མོ་བྲིས་པའི་གདན་དང༌། སྙན་
རྒྱན་དུང་གི་ཝཾ་མིག་ཆ། ཞལ་རས་སོགས་གནང་བ་ད་ལྟའང་བཞུགས། བླ་མའི་བཀའ་
བཞིན་མཁའ་ཁྱབ་རང་གྲོལ་སྐོར་གྱིས་འགྲོ་དོན་ཅི་འབྱུང་དང་། ཆོ་ག་བསྒྲིག་སོགས་མཛད་
དགོངས་ཏེ་ཁོང་གི་སློབ་མ་རྣམས་ལ་ཕྱག་དཔེ་ཁ་ཚང་བསྐུར་འོང་རོགས་ཞེས་ལན་གསུམ་

གྱི་བར་དུ་ནན་ཏན་མཛད་པའི་དང་པོར། མཚན་རྒྱབ་ཡིག་མེད་པ་དང་། གཉིས་པར་དབུ་
ནས་བརྡ་ཡིག་སྐོར་མེད་པ་དང༌། གསུམ་པར་དབུ་ནས་ལྡེབ་གཅིག་མེད་པ་སོགས་ཀྱི་རྟེན་
འབྲེལ་འཆུགས་ནས་བཞག་པ་ལས་བཀའ་རྩིས་མེད་ལྟ་བུས་བཏང་སྙོམས་སུ་བྱས་པ་མིན།
ཞེས་གསུངས།
ལྔ་པ་ཡང་གསང་དུས་གསུམ་རྒྱལ་བའི་དགོངས་བརྒྱུད་དོན་གྱི་འཕོ་བ་
ཐོབ་ནས་ཐེག་མཆོག་བསྟན་པའི་མངའ་བདག་ཏུ་གྱུར་ཚུལ་ནི། རིག་འཛིན་ཞལ་བསྟན་ཡིད་
དཔྱོད་སྒྲོག་ལས་གྲོལ། །འོད་གསལ་སྙིང་པོ་དྲི་མེད་ཀློང་ཡངས་ལ། །གསོལ་བ་འདེབས་
སོ་སྒྲིབ་གཉིས་རང་གྲོལ་ཤོག །ཅེས་པ་ནི། ཞལ་གཟིགས་ཐོག་མར་ཕུན་ཚོགས་དགའ་ཚལ་
དུ་བཞུགས་སྐབས་ཚེས་བཅོ་ལྔ་ཞིག་གི་དུས་མདུན་མཁར་ཀུན་མཁྱེན་འཇིགས་མེད་གླིང་
པ་མངོན་སུམ་དུ་བཞུགས་ཡོད་པ་དང་འདྲ་བར་ཞལ་མཇལ། ཞལ་གྱི་ཕུན་ཚུན་རི་མོ་ད་ལྟ་
འདྲ་སྤར་འདི་ལྟ་བུ་ཞིག་ངེས་པར་འདུག །ཞལ་ནས་བཞད་གད་ཆེན་པོ་ཞིག་མཛད་པས་
སྐབས་གཅིག་བརྒྱལ་སོང་སྣང༌། བརྒྱལ་སངས་མ་ཐག་སྣང་བའི་བདེན་འཛིན་ཞིག་ནས།
རིན་པོ་ཆེའི་གསེར་གླིང་དུ་ཕྱིན་པ་ལྟར་ཐེག་པ་དང་ལྟ་གྲུབ་གང་ལའང་འགྲམ་ཆུ་ལྡང་མི་
དགོས་པར་གུ་ཡངས་བློ་བདེའི་རྣལ་འབྱོར་དུ་གྱུར་པ་ནི། ཀུན་མཁྱེན་གྱི་བཀའ་དྲིན་ཡིན་
གསུངས་པ་དང་། ཉམས་སད་སུད་དང་རྨི་ལམ་ཟ་ཟི་ཙམ་མ་ཡིན་པར་རིག་འཛིན་འཇིགས་
མེད་གླིང་པས་མངོན་སུམ་རྗེས་སུ་བཟུང་སྟེ་གཞི་ལམ་འབྲས་བུ་དབྱེར་མེད་དུ་ངེས་ཤེས་རྙེད་
གསུངས་པ་དང་། ང་ལ་གང་ཟག་མི་ཡི་བླ་མ་རྣམས་ཀྱང་བཀའ་དྲིན་ཚད་བཟུང་མེད་པ་ཡིན་
མོད། བཀའ་དྲིན་འགྲན་ཟླ་དང་བྲལ་བ་ནི་ཀུན་མཁྱེན་བླ་མ་དེ་ཉིད་ཡིན་ཞེས་སོགས་གསུངས་
ཏེ། མདོར་ན་རིགས་བདག་རྩ་བའི་བླ་མ་ཐུན་མོང་མ་ཡིན་པ་ནི་ཀུན་མཁྱེན་རང་བྱུང་རྡོ་རྗེ་
ཁོ་ན་ལ་མཛད་ཅིང༌། མཚན་འདི་ཡང་རིག་འཛིན་དེ་ཉིད་ཀྱིས་མངོན་སུམ་དུ་སྩལ་བ་ཡིན་
ཏེ། ཞལ་ནས། རང་ལ་རང་བསྟོད་མིན་ཀྱང་འོད་གསལ་སྙིང་ཐིག་གི་བརྒྱུད་པ་ལ་རིང་བརྒྱུད་
ཉེ་བརྒྱུད་གཉིས་ཀ་ང་རང་བཟང་ཞེས་ཞལ་བཞེས་ཡང་ཡང་མཛད་ཅིང་། མཁས་གྲུབ་མང་

པོའི་ལྟ་བའི་ཞུན་མཐར་གཅོད་པའི་སློབ་དཔོན་དུ་གྱུར་པ་དང་། རྫོགས་ཆེན་སྡེ་གསུམ་ལས་
ཁྱད་པར་འཕགས་པ་འོད་གསལ་སྙིང་ཏིག་གི་ཆོས་སྐོར་བཤད་བརྒྱུད་དང་སྙན་བརྒྱུད་གཉིས་
ལས་བཤད་བརྒྱུད་སྐོར་ཕལ་ཆེར་དཔལ་སྤྲུལ་རིན་པོ་ཆེ་འཇིགས་མེད་ཆོས་ཀྱི་དབང་པོ་
ལས་གསན་པ་ཡིན་ལ། སྐྱབས་རྗེ་བླ་མ་དམ་པ་དབྱར་སྒར་བྱོན་སྐབས་ཞིག་ན་ཨ་བུའི་
གསུང་ཆོས་ཁ་ཤས་མཇལ་བའི་རྐྱེན་གྱིས་ཐུན་མོང་མ་ཡིན་པའི་དད་པ་ཐུགས་རྒྱུད་ལ་འཁྲུངས་
ནས། ཁོང་དྲིལ་དཀར་ཕུག་ན་བཞུགས་ཡོད་པའི་དྲུང་དུ་བྱོན་པར་རྒྱུས་ཤེས་ཀྱི་ལམ་སྣ་ཞིག་
ཁྲིད་ནས་བྱོན་པའི་ཐད་ཀ་དེར་སླེབས་པ་དང་བླ་མ་སྐུ་གཟུགས་རིང་པོ་ཞིག་ཆུ་ལེན་དུ་ཕེབས་
པ་མཇལ་ནས། ཡུལ་མི་དེས་ཨ་བུ་རིན་པོ་ཆེ་ཡིན་ཚུལ་ལབ་པས། ཁོང་དཔོན་གཡོག་ཆིབས་
ལས་བབས་ཏེ། རྗེ་བླ་མ་གཅིག་པུ་ཉིད་བྱོན་པའི་ཚེ་སྲི་ཞུ་ལྟར་སྣང་བ་ལ་ཐུགས་མི་དགྱེས་
པའི་རྣམ་ཐར་དགོངས་ཏེ། སྒར་གཞིས་རྒྱང་རིང་དུ་བཞག་ནས་ཕྱི་རོལ་ནས་ཕྱག་བྱས་ཏེ་ཕུག་
པའི་སྒོར་ཡུན་དུ་བཞུགས་པའི་སྐབས་ཤིག་ན་ཁྱེད་སུ་ཡིན་གསུངས་པས་ཁྲོམ་ཐར་བ་ཞིག་
ཡིན་པའི་ལན་ཕུལ་བས། ཨ་འཛོམ་འབྲུག་པ་འདི་ཕྱོགས་དབྱར་ལྡོམ་ཕེབས་ཡོད་པའི་གྲ་
པ་འདྲ་ཡིན་ནམ་ཞེས་དྲིས་མཛད་པར་དེ་འདྲའི་མིང་ཐོག་ང་རང་ལགས་ཞུས་པས། བཞུགས་
གདན་ལས་འབོལ་ཞིག་བླངས་ནས་འདི་ང་ལ་འག་ལོག་རྒད་པོ་ཞིག་གིས་བྱིན་པ་ཡིན་པས་
དེར་བཞུགས་གསུངས་པ་ལ་བཞུགས་གདན་སྟེང་མ་བཞུགས་ནས་ཕྱག་གི་གྲུ་མོ་བསྟེན་
པའི་ཚུལ་གྱིས་བཞུགས་པ། དེ་ནས་ཅང་མི་གསུང་བའི་ཚུལ་གྱིས་ཇ་བཀོལ་བ་དང་། བག་
ཟན་སྲབ་མོ་མར་གྱིས་བྱུག་པ་ཞིག་འདུག་པ་གཡོས་སུ་སྦྱར་ནས། ཇ་ཞིག་གསོལ་དགོས་ཀྱང་།
ཁྱེད་བླ་ཆེན་གྱི་གསོལ་ཞལ་གྲྭ་པ་ལ་ཁུར་བཅུག་ནས་ཡོད་དམ་གསུངས་པར། དེ་འདྲའི་སྤྲོས་
པ་ནམ་ཡང་མེད། ཞལ་བུང་རང་གི་རུམ་ན་ཡོད་ཅེས་ཞུས་ནས་སྐུ་རུམ་ནས་གསོལ་ཞལ་བཏོན་
པཪ་ཇ་དྲངས་ཤིང་ཐུགས་དགྱེས་ཚུལ་ཆེན་པོས། ཕ་འདྲེན་གྱི་བླ་མ་ཕ། མ་འདྲེན་གྱི་བླ་མ་
མ། དེ་རིང་ང་ཡི་ཨ་མ་ཐོན་པ་ཡིན་ཞེས་ཐུགས་སྤྲོ་བ་ལྟར་མཛད། སྔར་ཁོང་གི་མ་ཡུམ་
འདས་སྐབས་འཕོ་འདེབས་མཛད་པ་ཡིན་པས་དེས་གསུངས་པ་འདྲ་ཐུགས་ལ་ཤར། ཕུག་

པའི་སྒོ་ཐོག་ཏུ་སྔོ་ཕུང་ཞིག་ཡོད་པ་དེ་ལ་ཐི་བྱ་ཞིག་གིས་འཇུས་ནས་གཤོག་གུར་ཕུབ་པ་ལ་
གཟིགས་ནས། དེ་རིང་དུད་འགྲོ་བྱ་ཚོས་ཉམས་དགའ་དགའ་བྱེད་འདུག་སོགས་དང་། གཞན་
ཡང་སྔ་ནས་ད་བར་གྱི་རྣམ་ཐར་གསུང་གླེང་ཞིབ་རྒྱས་དུ་མ་མཛད། བཟང་སྤྱོད་འདི་རྒྱ་བོད་
ཀྱི་འགྲེལ་བཤད་དུ་མར་སྣང་ཡང་བརྟོན་པ་བཞི་དང་འབྲེལ་བ་ལྟ་བུའི་སྒོ་ནས་ཞིབ་པར་གསན།
དེ་རྗེས་བློ་སྦྱོང་མཛད་པས་ཡན་ལག་བདུན་པའི་སྐབས་མདོར་བསྟན་ལྟ་བུའི་ཚིག་རེ་རེའི་
དུས་ཡན་ལག་བདུན་ཀ་ཆབས་གཅིག་ཏུ་འབུལ་ནུས་པའི་བར་ཏིང་ངེ་འཛིན་ལ་བྱན་ཚུད་
པར་བྱས། གཞན་ཡང་བདེ་སྨོན་རྡུལ་བྲལ་མ་དང་། ཕུལ་བྱུང་མ། ཆགས་མེད་བདེ་སྨོན་
བཅས་གསན། རང་རེས་ཀླུ་སྒྲུབ་བདེ་སྨོན་ཟེར་བ་འདི་བསྟན་འགྱུར་ཁྲོད་ནས་ངས་མ་རྙེད་
ལ། སྐྱོབ་པ་རིན་པོ་ཆེ་སྣང་མཐའི་སྤྲུལ་པ་ཡང་ཡིན་ལ། མཁས་གྲུབ་འགྲན་བྲལ་ཞིག་
བཞུགས་པས་ཁོང་གི་གསུང་ཡིན་སྙམ་ནས་ཁོ་བོས་སྐྱོབ་པའི་བདེ་སྨོན་ཞེས་ཟེར་བ་ཡིན་
གསུངས། དེ་རྣམས་ཀྱི་བཤད་ཁྲིད་དང་། གཞན་ཡང་སྙིང་ཐིག་རྩ་རླུང་སྐོར་སོགས་ཞིབ་རྒྱས་
སུ་གསན། ཁྱད་པར་ཡེ་ཤེས་བླ་མ་ལྟར་ཁྲིད་ཐུན་མོང་དང་ཐུན་མིན་སྐོར་ཨ་བུ་དཔལ་སྤྲུལ་
རིན་པོ་ཆེས་བསྩལ་བ་ཡིན་ཞེས་ཕྱག་རྒྱུན་དང་གསུང་སྲོལ་མི་ཉམས་པར་ནན་ཏན་ཆེན་པོས་
གདམས་ལ། འཁོར་འདས་རུ་ཤན་ལྟ་བུ་ལ་མཚོན་ན། པཎ་ཆེན་བི་མ་སོགས་སྙིང་ཐིག་བརྒྱུད་
པའི་བླ་མ་རྣམས་ཀྱིས་ཡུན་རིང་ཉམས་བཞེས་མཛད་པའི་ལོ་རྒྱུས་དང་། ཁོང་གིས་ཀྱང་ལོ་
རེར་ཞག་བརྒྱད་ཅུ་རེ་ཙམ་སྦྱངས་པ་སོགས་གལ་ཆེན་གྱི་རྣམ་ཐར་མང་པོ་གསུངས། རོག་
ཟ་དཔལ་དགེ་དང་ཁོང་རྣམ་གཉིས་ཕྱི་ཡི་རུ་ཤན་སྦྱང་སྐབས་ཁོང་གིས་མཛོ་མོའི་རྟོ་ལེ་ཡོག་
ཐོད་འདྲ་བ་དེ་ཡིན་ཁ་བ་ཞེས་དེའི་ལུས་ཉམས་ལྟར་བྱས་པ་ལ། དཔལ་དགེས་ཡུན་དུ་
གཟིགས་འདུག་པ་དེ་ནས་ཁོང་གི་སྣང་བའི་བདེན་ཞེན་ཞིག་པ་ཡིན་སོགས་བསྔགས་བརྗོད་
དང་འབྲེལ་བའི་འཕྲོས་གསུང་སྣ་ཚོགས་ཀྱང་གནང་། ཕྱིས་དགུང་གྲངས་བདུན་ཅུའི་སྟོད་དུ་
ཁེལ་སྐབས་ཀྱང་རུ་ཤན་འདི་ལ་སྦྲང་རྩོལ་ཆེན་པོ་མཛད་པ་ཡིན་གསུངས། ཐོད་རྒལ་གྱི་
སྐབས་སུ་ཉམས་རྟོགས་དྲི་བསྡུར་མཛད་པས། ཤིན་ཏུ་ཐུགས་དགྱེས་པའི་ཚུལ་གྱིས་ཁོང་གིས་

ལམ་རྟགས་འཆར་ཚུལ་འདི་འདྲ་འདུག །ཁྱེད་ནི་ཡས་ནས་མར་བསྟན་འགྲོའི་དོན་ལ་བྱོན་
པ་ཞིག་རེད་འདུག །ངེད་ཅག་ནི་ལམ་མས་ནས་ཡར་སྦྱང་བའི་གང་ཟག་ཡིན་ཞེས་ཁེངས་
བསྐྱུངས་ལྟ་བུས་བསྔགས་བརྗོད་མང་པོ་གསུངས། ཁྲིད་འདི་ཉིད་མཐར་ཆགས་སུ་རྫོགས་
པར་རྗེ་བླ་མ་དམ་པ་འདི་ཉིད་ལས་གཞན་ལ་གནང་བར་མི་འདུག་སྟེ། ཁོ་བོས་སྨྱོ་ཤུལ་མཁན་
རིན་པོ་ཆེ་རྡོར་ལུ་ལ། ཉིད་ནས་བླ་མ་ལུང་རྟོགས་རིན་པོ་ཆེའི་བརྒྱུད་པ་ལྟར་ཡེ་ཤེས་བླ་མའི་
ཁྲིད་ལུང་ཞིག་གནང་དགོས་ཞུས་པས། བླ་མ་བཀའ་དྲིན་ཅན་གྱི་བརྒྱུད་པ་ནི་རང་རེ་འབྲུག་
པ་རིན་པོ་ཆེ་ལ་ཐུག །དབོན་བསྟན་དགའ་དང་ཁོང་རྣམ་གཉིས་ཀྱིས་ཨ་བུ་རིན་པོ་ཆེ་དྲེལ་
དཀར་ཕུག་ན་བཞུགས་སྐབས། ཡེ་ཤེས་བླ་མའི་དཀའ་གནད་རེ་སྟོད་སྨད་ལྟ་བུ་བྱས་ནས་
ཞུས་པས་ཧ་ལམ་གསུངས། ཁྲིད་ཞུས་ན་གསུང་འོང་སྙམ་ནས་ཨ་བུས་ངེད་གཉིས་ལ་ཡེ་
ཤེས་བླ་མའི་ཁྲིད་ཡིག་སྟེང་ནས་མཐར་ཆགས་རེ་བཀའ་དྲིན་ཞུ་ཞུས་བས། ངེས་པར་ཐུགས་
འཁྲུགས་ཚུལ་གྱིས། ཅི་ཟེར་སྔར་འདྲི་རྒྱུ་དེ་ལས་ངས་ཅི་ཡང་མི་ཤེས། ལར་འོད་གསལ་
རྫོགས་ཆེན་འདི་ཁྱབ་བརྡལ་དུ་བཤད་བྲ་རྒྱུ་ཞིག་མིན། གསང་རྒྱ་དང་བཅས་ཤི་ཐུབ་ན་སྙམ
པ་ཡོད་པས། ད་ནི་ཁྱིའི་རྒྱུ་མ་དྲུད་པ་དང་འདྲ་སོང་ཞེས་བཀྱོན་ཚུལ་ལས་མ་གསུངས། ཕྱིས་
སུ་ཁོང་ལ་ཨ་བུ་རིན་པོ་ཆེས་ཡེ་ཤེས་བླ་མ་ལ་དོགས་གཅོད་སྐོར་དང་ཁྲིད་བཅས་ཞུ་ན། ངོས་
ནས་ཨ་འཛོམ་འབྲུག་པ་ལ་རང་ནས་ཤེས་ཚོད་ཕུལ་ཡོད་ཅེས་པའི་ཕྱག་བྲིས་འབྱོར་བས་
ཕུན་ཚོགས་དགའ་ཚལ་དུ་རྗེ་བླ་མ་བཞུགས་སྐབས་ཆེད་གཏད་ཀྱིས་བྱོན་ནས་གསན་བཞེས་
མཛད་པའི་རྣམ་ཐར་གསུངས་པ་དང༌།ཡང་ལུང་རྟོགས་རིན་པོ་ཆེའི་དངོས་སློབ་སྨར་ཁམས་
བླ་མ་རྒྱལ་མཚན་ཁུ་དབོན་སོགས་ལའང་དེ་ཚུལ་གསུངས་བ་བཅས་མཐུན་པར་འདུག་བས་
བླ་མ་ལུང་རྟོགས་བསྟན་པའི་ཉི་མ་དཔལ་སྤྲུལ་རིན་པོ་ཆེའི་ཐུགས་སྲས་ཐུ་བོ་རྫོགས་ཆེན་
གྱིས་གདམས་ངག་ཐུན་མིན་སྩོལ་བའི་བཀའ་བབས་ཡིན་པ་སྨོས་མ་དགོས་ཀྱང་བརྒྱུད་པའི་
ཁྱད་པར་སོགས་ལ་དགོངས་པ་ཡིན་ནམ་སྙམ་ཏེ། གདམས་ཟབ་གཏིང་ཕྱིན་པ་བཞེས་པ་
ཡིན། གཞན་ཡང་ཕྱག་འཚལ་ལུགས་ཙམ་ཡང་ཞིབ་པར་གཟིགས་པ་ཡིན་ཏེ། ཐེང་ཅིག་

དཔལ་སྤྲུལ་རིན་པོ་ཆེས་ཕྱག་འཚལ་བ་ལ་མཇལ་བས། ཚུར་གཟིགས་ཏེ་ཁྱེད་ལ་ཅི་གསུང་
རྒྱུ་འདུག་གསུངས་པར་གཞན་ཞུ་རྒྱུ་མེད་ཀྱང་ཨ་བུའི་ཕྱག་འཚལ་ལུགས་ལ་བལྟ་བ་ཡིན་
ཞུས་པས། ཐུགས་དགྱེས་ཏེ་ཁྱེད་སྐུ་ཚེ་རིང༌། ད་ལྟ་ཐམས་ཅད་ཀྱིས་བསྐྱེད་རྫོགས་རྫོགས་
ཆེན་ཟེར་ནས་མཐོ་བསྙབ་བྱེད་པ་མ་གཏོགས་དགོས་པའི་ཆོས་འདི་ཚོ་ལ་ལྟ་མཁན་ཉན་མཁན་
སུ་ཡང་མི་འདུག་མོད་ཕྱག་འདི་གནད་ཆེ། མདོ་ཕྱོགས་ནས་བཤད་པའི་ཡན་ལག་ལྔ་ལྡན་
འདི་དང་། གླང་ཆེན་རབ་འབོག་རྒྱུད་ནས་བསྟན་པ་བརྐྱང་ཕྱག་འདི་ལྟར་འཚལ་དགོས་
ཞེས། དང་པོ་ཐལ་མོ་སྙིང་གར་སྦྱར་བ་འདི་སྙིང་ཐིག་ཀུན་མཁྱེན་པའི་ཕྱག་སྲོལ་ཡིན་ཞེས་
ལུང་གི་རྒྱབ་སྐྱོར་བཅས་གསུངས་པ་དང་། བརྐྱང་ཕྱག་སྐབས་རྐང་ལག་བཞི་ཀ་ཡས་མན་
བརྐྱངས་ཡག་བྱས་ན་རིམ་གྲོ་དང་སྨན་གྱིས་བཅོས་དཀའ་བའི་ནད་བད་ཀན་དང་རྩ་དཀར་
སོགས་ཚེ་རབས་ལས་ནད་ལའང་འདི་ལས་ལྷག་པ་མེད་གསུངས། ཁོང་གིས་ཕྱག་མཛད་
པའི་ཤུལ་སྐུ་རྗེས་དོང་ལྟར་སོང་བ་མཇལ་པས་དད་པ་ལྷག་པར་འཁྲུངས་ཏེ། མཁས་ཤིང་གྲུབ་
པའི་དབང་ཕྱུག་ཁོང་གིས་སྒྲིབ་སྦྱོང་འདི་ལྟར་མཛད་དུས་རང་རེ་རྣམས་ནས་ཕྱག་མང་རབ་
བཙལ་དགོས་འདྲ་གསུང་ཞིང་ཕྱིས་དགུང་གྲངས་མཐོན་པོར་སོན་སྐབས་ཀྱང་ཕྱག་རེ་དང་
ཞབས་བསྐོར་བཅས་མཛད་པ་ཡིན། དེ་སྐོར་དུ་སྙིང་ཏིག་ཡ་བཞིའི་དབང་ལུང་གསུང་གྲུབ་
ཀྱི་ཞུ་བ་ཕུལ་མཛད་པས། སྔ་མོ་མི་ཉག་ཀུ་ལུ་ཀུན་བཟང་ལ་དབང་ཆ་ཤས་འདོན་དགོས་བྱུང་།
དེ་རྗེས་མཚམས་སྤྲུལ་འདི་ལ་ཡ་བཞིའི་དབང་ཆ་ཚང་ཕུལ་ཡོད། གཞན་ལ་གསུང་ན་དབང་
རྫས་སོགས་དགོས་རིགས་ཟིན་ཐོ་བཀོད་ནས་ཕུལ་ཡོད་པས་དེའི་མདུན་ནས་གསན་རྒྱུ་
མཛོད་གསུངས། མཚམས་སྤྲུལ་པདྨ་བདེ་ཆེན་མདུན་ནས་ཚུར་དབང་ལུང་དུ་མ་གསན། ཕར་
ལའང་དབང་ལུང་དུ་མ་ཕུལ། དེ་དུས་སུ་ཞབས་བརྟན་གནང་བ།
ཨོཾ་སྭ་སྟི། རིག་འཛིན་གྲུབ་ཐོབ་ཡོངས་ཀྱི་གཙུག་གི་རྒྱན། འགྲོ་འདུལ་
ཨོ་རྒྱན་ཆེན་པོ་པདྨ་འབྱུང་། །གང་དེའི་རྗེས་སུ་སློབ་པའི་དཔའ་བོ་ཆེ། །རྡོ་རྗེ་གསུམ་གྱི་རང་
བཞིན་ཞབས་བརྟན་གསོལ། །གདུལ་དཀའ་གདུལ་བྱའི་ཞིང་ས་གཤིན་པོ་རུ། འདུལ་བྱེད་

ངེས་གསང་བདུད་རྩིའི་ཆར་ཆེན་པོ། །འབེབས་མཛད་སྙིགས་འགྲོའི་སྐྱབས་གཅིག་བླ་མ་
རྗེའི། །ཞབས་པད་གདོང་ལྔའི་ཁྲི་ལ་རྟག་བརྟན་ཤོག །དཀོམ་མཆོག་རྩ་གསུམ་ཆོས་སྐྱོང་
དམ་ཅན་དང་། །བདེན་ལྡན་ཇི་སྙེད་མཆིས་པའི་བདེན་སྟོབས་ཀྱིས། །རྣམ་གསུམ་དད་པའི་
སྨོན་ལམ་ལེགས་གྲུབ་ནས། གསོལ་བ་བཏབ་པ་དེ་བཞིན་འགྲུབ་གྱུར་ཅིག །ཅེས་པའང་
སྐྱབས་མགོན་བླ་མ་དམ་པའི་ཞབས་བརྟན་འདི་སྤྲུལ་མིང་པ་ཀུན་བཟང་བདེ་ཆེན་རྡོ་རྗེ་པས་
གདུང་ཤུགས་དྲག་པོས་གསོལ་བ་བཏབ་པ་དེ་དེ་བཞིན་དུ་འགྲུབ་པར་གྱུར་ཅིག །ཅེས་ཕུལ།
སྤྱིར་དཔལ་སྤྲུལ་རིན་པོ་ཆེ་མདུན་སྔ་ཕྱི་ལན་གྲངས་བདུན་གྱི་བར་
བྱོན་པ་ཡིན་ལ། ཀློང་སྙིང་མཆོད་ཕྲེང་ཕྱག་རྒྱ་འདི་དཔལ་སྤྲུལ་མདུན་ནས་ཞིབ་པར་གཟིགས་
པ་ཡིན་ད་ལྟ་གཞན་དང་ཅུང་ཟད་འདྲ་མིན་སྣང་ཡང་ཨ་བུའི་ཕྱག་བཞེས་འདི་ལྟར་འདོན་
རྟ་བཅས་ཡིན་གསུངས། སྐོར་གཅིག་མཁའ་འགྲོ་སྒྱུ་འཕྲུལ་བཟང་མོ་གསོལ་ཚིགས་དྲང་
དུ་བྱོན་པར། ཨ་བུ་རིན་པོ་ཆེས་མཚན་བརྗོད་གསུང་སྐབས། འཇིག་རྟེན་གསུམ་ན་གཞོན་
ལུས་གཅིག །ཅེས་པ་དང་འགྲིགས་པས། རྗེས་སུ་མཁའ་འགྲོ་དེ་ལ་སྲས་གཅིག་ལས་
འཁྲུངས་མ་འདྲ་ཞེས་སོགས་འབྱུང་འགྱུར་ལུང་བསྟན་ཀྱང་གནང་། ཞོལ་ནས་ཁོང་ཀཿཐོག་
སྐུ་འབུམ་དུ་བསྐོར་བ་མཛད་སྐབས་སྒོ་དྲུང་ན་རྡོ་གྲུབ་ཡང་སྲིད་དང་མཇལ་ཚེ། ཆོས་ཀྱི་རྒལ་
མཚན་ལེགས་པར་འཛུགས། །ཞེས་པའི་ཚིགས་མཚམས་དང་འཕྲད་པས་ཁོང་བསྟན་འགྲོ་ལ་
སྨན་པ་ཞིག་འོང་སྙམ་སོགས་འཕྲོས་ཀྱི་གསུང་གླེང་ཡང་མང་དུ་གནང་། ཕྱིར་བྱོན་སྐབས་
སྐྱེལ་མའི་ཚུལ་དུ་སྒོ་ཁ་བར་བྱོན། རྗེ་བླ་མ་ཉིད་རྒྱང་རིང་དུ་བྱོན་པའི་ཡུན་དུ་སོང་ནས་ཕྱིར་
མཇལ་བས་སྔར་བཞིན་སྐུ་བཞེངས་ནས་བཞུགས་འདུག་པས་བླ་སློབ་ཤིན་ཏུ་ཐུགས་གཤིམ་
པ་ཡིན་ཞིང་། ཁོང་ཡང་དད་པ་དང་སྐྱོ་བ་བཅས་འབྲལ་མི་ཕོད་པ་ཐུགས་ལ་འཁྲུངས། རྗེས་
སུ་ཞབས་བརྟན་ཕུལ་བ། བསླུ་མེད་དཀོན་མཆོག་གསུམ་དང་རྩ་བ་གསུམ། །ཨོ་རྒྱན་ཚེ་
དཔག་མེད་པའི་ཐུགས་རྗེ་ཡིས། རིག་འཛིན་འགྲོ་འདུལ་དཔའ་བོ་རྡོ་རྗེ་ཡི། ཞབས་པད་
བསྐལ་བརྒྱའི་བར་དུ་བརྟནཔ་དང་། བཤད་དང་སྒྲུབ་པའི་བསྟན་པ་འཛིན་པ་ལ། །བར་

ཆད་བགེགས་ཀྱི་སྦྱོར་བ་མི་འབྱུང་ཞིང་། །ངེས་གསང་བསྟན་པ་ཕྱོགས་མཐར་རྒྱས་པ་དང་། །
ཐུགས་བཞེད་ཆོས་བཞིན་འགྲུབ་པའི་བཀྲ་ཤིས་ཤོག །ཅེས་བསྩལ་བ་ཡིན། གཞན་ཡང་
འཇམ་དབྱངས་མཁྱེན་བརྩེའི་དབང་པོ་ལས་ཕྱག་རྫོགས་དབུ་གསུམ་གྱི་སྤྱི་བཤད། ཡེ་ཤེས་
བླ་མའི་བཤད་རྒྱུན་མཐར་ཆགས་བཅས་ཞིབ་ཏུ་གསན་ཅིང་བསྔགས་བརྗོད་ཀྱི་མེ་ཏོག་ཆར་
དུ་བསྙིལ་པར་མཛད་པ་དང་། སྐྱེས་ཐོབ་དང་སྒོམ་བྱུང་གི་ཤེས་རབ་རྩལ་རྫོགས་ནས་མདོ་
རྒྱུད་གཞུང་ལུགས་ཐམས་ཅད་ཀྱི་དགོངས་པའི་གནད་རྣམས་ཐུགས་ལ་ཀློང་རྡོལ་ཏེ་གཟུངས་
དང་སྤོབ་པའི་གཏེར་སྒོ་བྱེ་བཞིག་ཡིན་པས། མཆོག་སྤྲུལ་སི་ཏུ་རིན་པོ་ཆེ་ཆོས་ཀྱི་རྒྱ་མཚོས་
ཀྱང་། རིག་འཛིན་སྣ་ཚོགས་རང་གྲོལ་གྱི་ཞབས་ལ་བསྟོད་པའི་ཚིག་ཕྲེང་དམ་པའི་རང་བཞིན་
གསལ་བའི་མེ་ལོང་ཞེས་བྱ་བ། ཀ་དག་རིག་པའི་མཁའ་དབྱིངས་སུ། །ལྷུན་གྲུབ་སྣང་བཞིའི་
རྩལ་རྫོགས་པས། །ཐུགས་རྗེ་ཀུན་ཁྱབ་སྐལ་ལྡན་ངོར། །བླ་མ་དམ་པར་འཆར་ལ་འདུད། །
སྣ་ཚོགས་གྲུབ་མཐའི་རྟོག་པ་རྣམས། །རྟོག་མེད་མཁའ་དབྱིངས་སུ་དེངས་པས། །རྭང་གྲོལ་
ཀུན་བཟང་དགོངས་མཛོད་ལ། །མངའ་བསྒྱུར་གྲགས་པ་དོན་དང་ལྡན། །རྟོག་གེས་བརྟགས་
པའི་དྲྭ་བ་དང་། །རྟོག་མེད་མུན་པའི་སྒོམ་པ་ལས། །རིང་དུ་སོང་ཁྱོན་ནམ་མཁའི་ཐུགས། །
རྩིས་གདབ་མེད་པ་འདི་ལས་ཤེས། །རྟོག་མེད་དད་པས་འཇུག་པ་ལས། །བྱིན་རླབས་སྣང་
བ་རྗེན་ཅེར་སྟོན། །རྟོག་བཅས་ལོག་ལྟས་སྒར་རྣམས་ཀྱང༌། ཐུགས་རྗེ་ཆེན་པོས་དབུགས་
བྱུང་མཛད། །སྣ་ཚོགས་སྒྱུ་མའི་འཁོར་ལོ་ལས། །འཁྲུལ་པའི་རྫུན་དུ་ལེགས་རྟོགས་ནས། །
དེ་ཚུལ་བཤིགས་པ་སྒྱུ་མའི་གཏམ། །ཤེས་ན་ཁྱད་པར་ཆེན་པོ་སྣང་། །སྐུ་གསུང་ཐུགས་
ཀྱི་མཛད་པ་རྣམས། །རྟག་ཏུ་རྟེན་འབྱུང་བསླུ་མེད་པའི། །རྗེས་འབྲང་རྣམ་དཀར་ཆོས་བསྐྲུན་
ཀྱང་། །ཐུགས་ནི་རྩོལ་མེད་དབྱིངས་སུ་བཞུགས། །རྟག་ཏུ་སྣང་སྲིད་དག་མཉམ་གྱི། །ལྟ་
དོན་རྒྱུད་ལ་སྦྱོར་བས་ན། །དངོས་སུ་སྐྱོན་རྟོག་སྤངས་པ་ཡི། །དག་སྣང་ཆེ་བའི་ཚུལ་ཡང་
སྟོན། །ཤིན་ཏུ་སྙིགས་མའི་སྐྱེ་བོའི་དབུས། །ཐབས་མཁས་མཛད་པའི་ཚུལ་མང་བརྒྱས། །
ཐུན་མོང་འབྲེལ་ཚད་དོན་ལྡན་ལ། །བསྟོད་སྨད་རེ་དོགས་སྤངས་འདེས་ཤེས། །ཐུན་མིན་

གུས་པའི་བུ་སློབ་རྣམས། །དོན་བརྒྱུད་འཕོ་བའི་ཡེ་ཤེས་ཀྱི། །རྟོགས་པའི་གཏེར་ཆེན་རྡོལ་
བ་ལ། །ཀུན་མཁྱེན་བསྟན་པའི་རྒྱལ་ཚབ་གྱུར། །རྒྱལ་དབང་པདྨ་ཐོད་ཕྲེང་དང༌། །བརྒྱུད་
གསུམ་བླ་མས་དགོངས་པའི་རྟགས། །རྩོལ་མེད་ངེས་གསང་ཨ་ཏི་ཡི། །ཆོས་སྒྲ་རྟག་ཏུ་
སྒྲོགས་འདིས་རྟོགས། །མ་ཆགས་ཐབས་མཁས་འདོད་པའི་རྟགས། །ལོངས་སྤྱོད་སྔགས་
རིགས་འཛིན་ཚུལ་ཡང༌། །ཐུགས་ནི་འཁྲུལ་ཞིག་ཆེན་པོའི་ཚུལ། །འཇིག་རྟེན་མངོན་སྣང་
བྲལ་ལས་ཤེས། །གང་ཁྱེད་མང་པོའི་བསྐལ་པའི་གོང་། །ཐེག་པ་ཀུན་ལ་སྦངས་པའི་མཐུ། །
ཚེ་འདིར་སྒོམ་པས་ལེགས་སད་པ། །མཁྱེན་རབ་སྤོབས་པ་འདི་ལས་རྟོགས། །གང་འདིར་
འོད་གསལ་རྫོགས་ཆེན་གྱི། །རིག་པ་ལམ་དུ་བྱེད་པ་ཉིད། །སེམས་སྒོམ་ཆོས་སྐུའི་རྒྱས་
འདེབས་ལས། །འཁྲུལ་མིན་ཁྱད་ཆོས་ཁྱེད་ཀྱིས་སྤེལ། །རྒྱ་མཚོ་ཆེན་པོ་ཆུ་ཡི་གཏེར། །ཇི་
བཞིན་ཡོན་ཏན་ཟད་མེད་ཀྱང་། །ཐིགས་པ་ཙམ་ཞིག་གང་བརྗོད་དེས། །ཡིད་ཀྱི་གདུང་བ་
སེལ་གྱུར་ཅིག །དེ་སྐད་རང་གིས་ངེས་པའི་ཚུལ། །སྒྲོ་དང་སྐུར་པ་མ་བྱས་པ། །དྲི་མེད་རིག་
པའི་ལམ་ནས་སུ། །ཆོས་ཀྱི་རྒྱ་མཚོ་ཞེས་བྱས་སྦྱར། །ཞེས་བསྟོད་པ་མཛད་པ་དང་། ཡང་
རྗེ་དེ་ཉིད་ཀྱི་གསུང་གཅིག་ལ། རིགས་ཀུན་འདུས་ཞལ་བླ་མ་རིན་པོ་ཆེའི་ཞབས་སྟེགས་སུ།
སྒོ་གསུམ་གུས་ཕུལ། ཚོགས་གཉིས་རྒྱ་མཚོ་འཁྱིལ་པ་ལས་ལེགས་པར་ཐོན་པའི་གསང་
གསུམ་ཉིན་བྱེད་བསྟན་འགྲོའི་མཁར་གསལ་ཞིང་། ལེགས་མཛད་ཕྲིན་ལས་ཀྱི་འོད་སྟོང་
གདུལ་བྱའི་གླིང་བཞིར་ཁྱབ་པར་བརྡལ་ངོས་ནས་མཆིས་པ་བཀའ་དྲིན་ཆེ། སྐྱབས་འོག་
པའང་ལྔ་ཕུང་གི་མགྲོན་ཁང་དུ། སྒྱུ་མའི་རྣམ་ཤེས་གཏད་མེད་འཁྲུལ་པའི་གྲོང་ཁྱེར་ན་རྒྱུ་
བས་འཁུམས། མཚམས་ཞུས། རྣམ་དག་ལྷག་བསམ་དགེ་བའི་འཛིན་མའི་གཞིར། །ཀུན་
མཁྱེན་རྒྱལ་བའི་བཀའ་བསྟན་མང་ཐོས་ཀྱི། །པད་དཀར་ཡལ་ག་རིས་མེད་གསར་སྙིང་
གི། །འབྲས་བཟང་རོ་བདའ་ཐོས་པའི་མཆོད་པ་འབུལ། །དྲང་ངེས་ལྡེམ་དགོངས་ཟབ་རྒྱས་
གཡོ་བའི་མཚོ། །རྒྱ་ཆེན་གྲུབ་མཐའི་གཏིང་རིང་ཕ་མཐའ་རུ། །ལེགས་པར་བརྒལ་བའི་
བསམ་བྱུང་གྲུ་བོ་ཆེ། །རྣམ་དཔྱོད་དར་བབས་བསམ་པའི་མཆོད་པ་འབུལ། །ཐུབ་པའི་གསུང་

རབ་ཤེར་ཕྱིན་མདོ་རྒྱས་དང༌། །རྒྱུད་སྡེ་བཞི་དྲུག་གསང་སྔགས་རིམ་གཉིས་ལམ། །གུས་
སྤྱོར་རྟག་བརྩོན་ཡན་ལག་དང་ལྡན་པའི། །སྒོམ་བྱུང་ཆོས་ལྡན་དེ་ཉིད་མཆོད་པ་འབུལ། །
སངས་རྒྱས་བཀའ་ཡི་དགོངས་པ་དྲི་མེད་འཆད། །ཆོས་དང་ཆོས་མིན་རྣམ་དབྱེའི་རྩོད་རིགས་
དར། །ཐུབ་པའི་ཚུལ་ལུགས་མ་ནོར་རྩོམ་མངའ་བ། །བཤད་སྒྲུབ་འཁོར་ལོ་གཉིས་ཀྱི་མཆོད་
པ་འབུལ། །དེ་ལྟའི་དགེ་བས་དཔལ་ལྡན་བླ་མ་ཁྱེད། །འཇིགས་མེད་རྡོ་རྗེ་སྙིང་པོའི་ཆོས་ཀྱི་
ཁྲིར། །ཐེག་མཆོག་བསྟན་པའི་མགོན་དུ་འཚོ་གཞེས་ཤིང༌། །ཟབ་རྒྱ་ཆོས་ཀྱི་རྒྱལ་རྔ་ཡུན་
བརྡུང་ཤོག །སྙིགས་མའི་དུས་འདིར་ཆོས་ལྟར་བཅོས་པ་ཡི། །མུན་སྤྲུལ་བསྟན་པ་རྙོགས་པ་
ཤིན་ཏུ་མང༌། །དེ་དག་ཐུབ་པའི་བསྟན་པ་དྲི་མེད་ཀྱིས། །རྣམ་དག་ལེགས་པའི་ལམ་དུ་ཞི་
གྱུར་ཅིག །བདེན་ཞེན་མཚན་མའི་ཆོས་ཀུན་མི་གནས་པ། །ཆོས་ཉིད་བྱ་རྩོལ་བྲལ་བ་གདོད་
མའི་གཤིས། །ཆོས་ཀུན་དབྱིངས་སུ་གཞོལ་ལ་མཉམ་ཉིད་ཀྱང༌། །ཆོས་གཏེར་བདེན་པའི་
སྣང་བས་གསལ་གྱུར་ཅིག །མཚམས་ཞུའི་མཇལ་དར་བཀྲ་ཤིས་ལྷ་རེག །གོས་བཟང་རྒྱས་
པའི་མདངས་འཛིན་ཁ་བཅས། དཔལ་ཀཿཐོག་ནས་སི་ཏུ་པས་གུས་ཕུལ། ཞེས་མཆོག་
གཟིགས་འདི་པའི་གསུང་རྩོམ་རྒྱས་བསྡུས་མང་དུ་ཕུལ་ཡོད་ཀྱང་ཕལ་ཆེར་དཔེ་མི་མངོན་
པར་གྱུར་པ་དང་། ཡོད་རིགས་ནས་འདི་གཉིས་ཙམ་བཞག་པ་ལགས། རྫོགས་ཆེན་མཁན་
རིན་པོ་ཆེ་གཞན་ཕན་ཆོས་ཀྱི་སྣང་བས་རྟག་པར་བསྔགས་བརྗོད་མཛད་ཅིང་སློབ་མ་བཟང་
གྲལ་ལ་རྫོགས་པ་ཆེན་པོའི་ཉམས་ལེན་རྟོགས་འདུག་པ་འདི་ཚོ་ཨ་འཛོམ་འབྲུག་པའི་སློབ་
མ་རེད་ཅེས་ཐུགས་དགྱེས་ཚོར་ཆེན་པོ་མཛད། ཞུ་ཤོག་ཕུལ་བའང་། མངོན་སུམ་ཆོས་ཉིད་
རྟོགས་པའི་རྩལ་ལྡན་ཞིང་། །ཐེག་རྩེ་རྡོ་རྗེ་སྙིང་པོའི་ང་རོ་ཡིས། །ཐེག་དམན་རི་དྭགས་ཚོགས་
རྣམས་སྐྲག་མཛད་པ། །རིམ་དགུའི་ཐེག་པའི་བདགག་པོ་གང་དེའི་དྲུང༌། །གུས་ཕུལ།
བགྲངས་ཡས་བསྐལ་པར་བསགས་པའི་ཚོགས་གཉིས་ཀྱི། །འབྲས་བུ་གསང་ཆེན་ཆོས་ཀྱི་
རྒྱལ་ཐབས་ལ། །དབང་བསྒྱུར་དགའ་རབ་དཔའ་བོའི་ཞབས་སྐྱིན་དུ། བཞུགས་པའི་བཀའ་
དྲིན་ཆོས་ཀྱི་དབྱིངས་དང་མཉམ། །འདི་ན་མངོན་གསུམ་འོད་གསལ་རྟོགས་པ་ཡི། །སྐལ་བ་

ཕྲ་ཡང་མཚན་ཉིད་རྒྱུའི་ཐེག་པ། །སྔོན་བྱོན་ལོ་པཎ་དམ་པའི་རྗེས་ཞུགས་ཏེ། །བློ་ཡིས་གང་
དཔོགས་འཆད་ཉན་ངང་དུལ་འཁུམས། །སྐབས་ཞུས། གངས་ཅན་མུན་པའི་གླིང་འདིར་
སངས་རྒྱས་ཀྱི། །མདོ་སྔགས་བསྟན་པའི་འོད་སྟོང་འབྱེད་ནུས་པ། །སྔ་འགྱུར་སྤྲུལ་པའི་ལོ་
པཎ་ཇི་སྙེད་ཀྱི། །ཕྲིན་ལས་མཁའ་མཐར་འཕེལ་བའི་ཐུགས་བསྐྱེད་དང་། །ཕྱག་ན་པདྨོའི་
གདུལ་ཞིང་གངས་ཅན་ལྗོངས། །རྫོགས་ལྡན་དུས་ཀྱི་དགེ་ལེགས་གསར་པ་ཡིས། །ནམ་
ཡང་མི་སྟོང་དགའ་བདེའི་དཔལ་ཡོན་གྱིས། །མཐའ་དབུས་ཀུན་རུ་ཤིས་པའི་ཐུགས་དམིགས་
ཞུ། །བདག་ཀྱང་ཆོས་མཐུན་བསམ་པ་ཀུན་འགྲུབ་ཅིང༌། །རྒྱལ་བ་གཉིས་པ་ཀུན་མཁྱེན་
ཡབ་སྲས་ཀྱི། །རྗེས་སུ་བཟུང་ནས་ཆོས་དང་ཆོས་ཅན་ཀུན། །མཉམ་ཉིད་རོ་གཅིག་འགྱུར་
བའི་མཐུན་འགྱུར་ཞུ། །སླད་མའི་ཆར་ཡང་མི་ཤིགས་རྡོ་རྗེའི་སྐུ། །བདེ་ཆེན་ཁ་སྦྱོར་བདུན་
གྱི་ངོ་བོ་རུ། །འགྱུར་མེད་རྣམ་པ་ཀུན་གྱི་མཆོག་ལྡན་པའི། །འཕོ་མེད་གཞི་རྫོགས་ཆེན་པོར་
བཞུགས་གསོལ་འདེབས། །ཞུ་འདེགས་ལྷ་རེག་གིས་མཚོན་ཚེ་དཔག་མེད་ཀྱི་མདོ། སོ་ཐར་
རང་མཆན། གནས་ལུགས་རིན་པོ་ཆེའི་མཇོད་བཅས་གུས་པ་གཞན་ཕན་ནས་ཕུལ་བའི་ཞུ་
ཡིག་དགེ། ཞེས་སོགས་ཕེབས། བླ་མ་ལུང་རྟོགས་རིན་པོ་ཆེ་དང་འཇིག་རྟེན་ཕྱོགས་ནས་
ཤིན་ཏུ་ཉེ་ཞིང༌། ཆོས་ཕྱོགས་ནས་ཀྱང་ཐུགས་སྣང་མཐུན་པའི་ཕེབས་སྐོར་ཕྱག་བྲིས་ངོ་མ་
ལས་བཤུས་པ་འདི་ཚིག་འབྲུ་གཅིག་ཉམས་གོད་མེད་པར་བཞག་པ་ལ། གསང་བ་མཆོག་
གི་བསྟན་པའི་སྙིང་པོ་འཛིན་མཛད་སྤྲལ་སྐ་རིན་ཆེན་པོ་ཆེའི་ཁྲི་དྲུང་དུ། གུས་ཕྱག་བཅས་
ཞུ་གསོལ། གང་སྐུ་བསྟན་ཅིང་དགོངས་སྤྱོད་འཕེལ་རྒྱས་ངོས་གསུང་ཤོག་བཅས་བཀའ་སྩལ་
སྤྱི་བོར་ཕེབས་པས་དངོས་མཇལ་ལྟ་བུའི་དད་སྤྲོ་འཕེལ། ཕྲན་ཡང་བདེ་མུས་ནས་ཕྱི་དམ་ནང་
ལྷོད་ལྟ་བུའི་ངང་འཁུམས་སྐབས་སུ་མཆིས་ལགས། མཚམས་གསོལ། དམ་པ་མཆོག་ནས་
བརྩེ་ཆེན་ནང་ཡུགས་ཀྱི་དགོངས་ཉམས་སོགས་གསུངས་ཐད་རིམ་པས་ཞུ་མཆིད། ཉིད་དམ་
པ་གསང་བ་རྒྱལ་པོའི་ལྟ་སྒོམ་ཆིག་ཆོད་དུ་ཁོར་ཡུག་འདྲེས་པ་དང་། འཁྲུལ་འབྱམས་སོགས་
སྣང་ཞེན་ཐ་མལ་པ་མེད་པ་གཞིར་བཅས་རང་གི་རེ་བའི་ཞེ་འདོད་ལ། རྗེ་ལ་རྗེས་ཐོབ་ཏུ་

ཉམས་ཡོད་ན་མི་འགྱུར་བ་གསང་རྟགས་ཀྱི་ཁྱད་པར། ཤེས་རབ་རང་བྱུང་གི་རྩལ་ཆོས་རབ་
རྣམ་འབྱེད་ཆེན་པོས་ལམ་དང་ལམ་མ་ཡིན་པ་སོགས་དང་ཁྱད་པར་ཟག་མེད་ཀྱི་མངོན་ཤེས་
ཀྱི་འཕེལ་ཆ་དང་། ཐུགས་རྗེ་ཀུན་ཁྱབ་དམིགས་མེད་ཀྱི་སྙིང་རྗེའི་རྩལ་རིས་མེད་ཀྱི་འགྲོ་
ཁམས་ཡོངས་སུ་མི་གཏོང་བའི་སྙིང་རྗེ་སོགས་འཕགས་ལམ་གྱི་ཡོན་ཏན་རྣམས་རྩལ་ཁ་
ཕྱོགས་མེད་དུ་རྒྱས་པ། སྔོན་གྱི་རིག་འཛིན་ཀུན་མཁྱེན་ཡབ་སྲས་བརྒྱུད་པ་དང་བཅས་པའི་
ཡོན་ཏན་རང་རེས་མངོན་སུམ་དུ་མཐོང་བ་ལྟ་བུ་ཞིག་ཡོད་དམ་སྙམ་པ་གཡོ་མེད་ཡིན་ལགས།
ད་སང་དགོས་དབང་གིས། སྦྲུལ་ལོར་ཉམས་སྣང་ཟ་ཟི་མང་པོར་གསུངས་པ་བདག་འདྲའི་
ཚུལ་མཐོང་ངོར། འཕེལ་འགྲིབ་ཉམས་ཀྱི་རྟགས་ད་དུང་ཡོད་ཚུལ་སྟོན་པ་ཡིན་སྙམ་ལགས།
གང་ལྟར་ཡང་ཉམས་སྣང་བཟང་ངན་ཐམས་ཅད་ཆོས་ཉིད་མཉམ་པ་ཆེན་པོའི་དབྱིངས་སུ་རོ་
མཉམ་དུ་ལ་བཟླ་བ་རྣལ་འབྱོར་པའི་ལུགས་སྲོལ་ཨ་ལ་ལ་ལགས། འཕྲོས་སྤྱིར་བཏང༌།
དུས་ཕྱིས་རྫོགས་ཆེན་ཀ་ལྷུན་སོགས་བསྒོམ་ཁ་བ་ནི་སྟོད་སྨད་ཀུན་ན་ཁྱབ་ཆེ་རུང་། ལམ་
བསྒོམས་པས་སྤང་རྟོགས་ཀྱི་ཡོན་ཏན་རྫོགས་ཆེན་རང་ལམ་ན་ཚོགས་སྦྱོར་ཙམ་ལ་ཡོད་
དགོས་ཚུལ་གསུངས་པའི་དོན་ཙམ་རྫུན་མིན་པར་དྲང་པོར་བསླུ་མེད་དུ་ཡོད་པ་ནི་ཉིན་སྐར་
ལས་དཀོན་ཞིང་ཡན་ཆོད་འཕགས་ལམ་རྫོགས་ཆེན་གྱི་སྤང་རྟོགས་ཀྱི་ཡོན་ཏན་ཁྱད་པར་
ཅན་ནི་དམ་པ་ཉིད་སོགས་བསླུ་མེད་ཆ་ཤེས་རེ་ལ་ཡོད་དམ་སྙ་པ་ལས། ངེད་ཚོ་གཞན་ཚོ་
ལ་ཕ་རིལ་ལ་མགོ་དགུ་ལ་ཞོག་སྙམས་འདུག་ལགས། འདི་འདྲ་ཅིས་ལན་ན། ལམ་གནད་
ཟབ་མོའི་སྙན་བརྒྱུད་དམར་བཅིང་གི་ལག་ལེན་མེད་པ་དང་། ཚེ་བློས་མ་ཐོང་བ་སོགས་ལམ་
རྐྱེན་མ་ཚང་བ་དང་། ཁ་ལྟ་སྟོང་སྐད་བསྒོམ་མེད་ཡིན་ལོས། མཉམ་བཞག་གཉུག་བསྲིང་མ་
ཐུབ། རྗེས་ཐོབ་འཁྲུལ་འབྱམས་གཡེང་བས་ཁྱེར་བ་སོགས་ལམ་ལྟར་སྣང་བས་བསླུས་ནས་
ཉམས་ལེན་གནད་དུ་མ་སོང་བས་ལན་འདུག་པ་ཇེ་མངོན་མངོན་རེད་ལགས། ཕལ་ཆེ་བ་
སྤང་རྟོགས་ཀྱི་ཡོན་ཏན་མེད་པ་དུས་དབང་རེད་ཟེར་ཡང་། དུས་ངན་ན་ཆོས་རྫོགས་པ་ཆེན་
པོའི་གསང་ལམ་གྱི་རང་བྱུང་ཡེ་ཤེས་ལ་དུས་ངན་པས་འཕེལ་འགྲིབ་ཡོད་ན་ལུང་རིགས་ཀྱི་

གནོད་པ་བཟློག་མེད་དུ་འབབ་པོ་སྙམ་ལགས། འདི་ཚོ་ཡང་དམ་པ་ཉིད་ཀྱི་ཐུགས་དཔྱད་
རེ་མཛོད། སློབ་མ་ཁ་ཞེ་མཚུངས་པའི་དད་མོས་ཅན་རེ་སྲིད་ན་དེ་ལ་འདི་འདྲའི་གནད་དོན་
དམར་བཅིངས་སུ་ཞིབ་ལ་ཕོབ་ལ་སྒྲུབ་བརྒྱུད་ཀྱི་བསྟན་པའི་གསོས་སུ་འགྲོ་བའི་ཐུགས་ཁུར་
ཐུགས་ཆུབ་ཞུ། མཁས་མཆོག་མཚུངས་མེད་མི་ཕམ་པའི་གསུང་སྙིང་པོའི་སྟོང་ཐུན་དེ་ལེགས་
བཤད་སྔ་ན་མེད་པ་ཞིག་འདུག་པས། སྤར་སྡུད་འགྲེལ་ལྟ་བུ་དག་སྤུས་ལྡན་པ་རེ་འགྲུབ་ན་
བསྟན་པའི་བཙས་སུ་ངེས་པར་འདུག་ལགས། མ་དཔེ་ཉིད་ལ་ཕུལ་བ་ཡིན། ཀུན་མཁྱེན་
རོང་ཟོམ་པའི་བསྟན་བཅོས་རྣམས་རིགས་ལམ་གཙོ་ཆེར་མཛད་སོང་པས་ཚིག་དོན་དཔྱད་
དཀའ་བར་འདུག །ཀུན་མཁྱེན་ཆེན་པོའི་གཞུང་དང་ཡེ་མི་འདྲ་འདི་འདྲའི་གཞུང་དང་མན་
ངག་ཟབ་མོ་དཔལ་ས་ར་ཧ་འི་དོ་ཧ་སྐོར་ལྟར་གང་གིས་མཐོང་ན་ཡིད་འགྱུར་བ་ཞིག་ཡིན།
རོང་ཟོམ་གསུང་རྣམས་དེ་འདྲ་ལ་མེད། མི་ཕམ་ལྟ་བུ་རིགས་ལམ་སྨྲ་བ་ལ་ཟབ་ཚོད་རེད་
ལགས། དཔེ་གང་གསུང་བསྐུར་ཡོད་པ་འཐོར་བརླག་ཆུད་ཟོས་མི་འཁྱར་བ་མཁྱེན་མཁྱེན་
ཞུ། ཕྲན་དགུན་ཚེ་མ་ཤི་ན། དཔྱིད་ཕྱོགས་དྲོད་བབ་དུས་ཞིག་ལ་འཕགས་སྡུད་ཆ་ཤས་སྤར་
སྤུས་ལེགས་འདེབས་དགོས་པས་ཐུགས་བཞག་ཞུ། སླད་མར་གང་སྐུ་བརྟན་ཅིང་བརྟན་འགྲོར་
ཕན་པའི་ཕྲིན་ལས་རྒྱས་ཐོས་འདི་ཕྱི་ཀུན་ལ་ཐུགས་རྗེ་བརྩེ་བས་མ་འདོར་ཞུ། རྟེན་ལྷ་རེག་
དང་། གང་བབ་བབ་བྲིས་པའི་ཤོག་དྲིལ་དུ་མ་བཅས་རྒད་པོ་དགེ་གཟུགས་ལུང་རྟོགས་རྒན་
པོས་གུས་པས་ཕུལ། ཅེས་སོགས་མཁས་ཤིང་གྲུབ་པའི་དབང་ཕྱུག་ཏུ་གྱུར་པར་ཡོངས་སུ་
གྲགས་པའི་སྐྱེས་ཆེན་རིས་སུ་མ་ཆད་པ་རྣམས་ཀྱིས་མཆོད་པར་བརྗོད་པའི་འོས་སུ་གྱུར་པ་
སྟེ། སྒྲིབ་གཉིས་བག་ཆགས་དང་བཅས་པ་གཞར་ཡང་མི་གནས་པའི་བྱང་ཆུབ་ཆེན་པོའི་
གོ་འཕང་ལ་གནས་པ་བསྙོན་དུ་མེད་པའི་ཕྱིར་རོ། །
ཡང་དེ་ལས་འཕྲོས་པའི་གདུལ་བྱ་ཨ་ཏིར་བཀྲི་བའི་རྣམ་ཐར་ཟུར་
ཙམ་དུ་སྨོས་ན། སྔོན་ཕུན་ཚོགས་དགའ་ཚལ་ན་བཞུགས་སྐབས་སྣོད་ལྡན་གྱི་སློབ་བུ་གསེར་
སྣོད་ལྟ་བུ་རེ་ཟུང་ལས་དཀོན་གཤིས་སེམས་རིག་དབྱེ་བ་སོགས་ཆེར་མ་མཛད་པས། སྔགས་

སྲུང་མ་ཅུང་ཟད་ཁྲོས་ཚུལ་གྱིས་སེམས་རིག་དབྱེ་དགོས་ཞེས་ལན་གཉིས་སུ་བཟླས་ཏེ་ཞབས་
བྲོ་འཁྲབ་པས་གཟིམ་སྐྱེལ་མེར་མེར་གཡོས་སྙམ་གྱིས་བསྐུལ་བས་དེ་ནས་བཟུང་རྫོགས་
ཆེན་དངོས་གཞིའི་ཁྲིད་སོགས་གནང་བས། ཡང་སྔགས་སྲུང་མ་ཤིན་ཏུ་དགའ་བའི་ཚུལ་གྱིས་
ཕྱག་གིས་དབུ་ལ་ཉུག་སྟེ། ཁྱེད་ཀྱི་མཛད་པ་དེ་ལེགས་པོར་འདུག་སོགས་བསྔགས་པ་བརྗོད་
པ་དང་། ཡང་གནས་དེ་ཉིད་ནས་མཁའ་འགྲོ་ཡང་ཏིག་གི་དབང་བསྐར་མཛད་སྐབས་དཔོན་
སློབ་ཐམས་ཅད་ཉམས་འུར་ནས་དག་པའི་སྣང་བ་རབ་འབྱམས་སུ་ཤར་བ་དང་། རྣལ་འབྱོར་
ཕོ་མོ་འགའ་ཞིག་ལ་མཁའ་འགྲོ་བབས་ནས་ལུང་བསྟན་མང་པོ་བྱུང་བ་སོགས་ཀུན་མཁྱེན་
ཆེན་པོས་ལྷ་རིང་བྲག་ཏུ་དབང་བསྐུར་མཛད་པ་ཇི་ལྟ་བ་བཞིན་དུ་བྱུང་། ཡང་ཚོགས་ཀྱི་སྟོང་
ཐུན་སྐབས་ཤིག་ན་ཞལ་ནས། མདང་སུམ་སྲུང་མ་གོས་དཀར་ཅན་ཞིག་གིས་ལག་གི་དབྱུག་
པ་ང་ལ་བཙུགས་ཏེ། ཁྱེད་ཀྱིས་གསང་བསྒྲགས་སོགས་འཛེམ་དགོས་ཟེར་འདུག་ཀྱང་ཁོང་
ཚོ་ལྷ་འམ་འདྲེ་ཇི་ཡིན་ཀྱང་ང་ལ་འཇིགས་པ་ཅུང་ཟད་ཙམ་མེད། ཁོ་བོས་བཤད་པ་དྭངས་
ལེན་གྱིས་རྟོགས་པ་ཚད་ཕེབས་དང་གཞུང་དོན་མཐར་ཕྱིན་ནས་སློབ་མ་བསྐྱང་དགོས་བསམ་
པ་མེད་ཀྱང་། བླ་མ་རྡོ་རྗེ་འཆང་རྣམས་ཀྱི་བཀའ་མ་ལྕོགས་པ་ཡིན། རྫོགས་པ་ཆེན་པོ་གནད་
སྨིན་ལྷུག་པར་བཤད་མཁན་ང་འདྲ་བ་འཛམ་གླིང་ཉུལ་ཀྱང་ཁྱེད་ཚོས་མཐོང་དཀའ་སོགས་
གསུངས་ཞིང་སྲུང་མ་རྣམས་ལ་བཀའ་བཀྱོན་གྱི་ཚུལ་གྱིས་འཇིགས་པ་མེད་པའི་བརྟུལ་ཞུགས་
མཛད་ལ། དོན་དུ་གདམས་ངག་བཀའ་ཡངས་དོགས་ཀྱི་མཚམས་ཚོད་གསང་བའི་གཉེར་
འཛིན་ཆོས་ཀྱི་བདག་པོ་རྣམས་ནས་ལྷུར་བླངས་ཀྱང་ཁོང་གཞན་རྒྱུད་མ་འདྲེས་པར་མཁྱེན་
པའི་རང་བཞིན་ཅན་ཡིན་ཕྱིར་དེ་ཙམ་ཁོ་ནར་ཡིད་རྟོན་དུ་མཛད་པར་ཡང་མ་ངེས་སོ། །
དྲུག་པ་ནི། མཚོ་རྒྱལ་ཞལ་བསྟན་བརྟུལ་ཞུགས་ལུང་བསྟན་གནང་། །
རིག་འཛིན་འགྲོ་འདུལ་དཔའ་བོ་རྡོ་རྗེ་ལ། །གསོལ་བ་འདེབས་སོ་བདེ་ཆེན་མཆོག་ཐོབ་ཤོག །
ཅེས་གསུངས་ཏེ། དབྱིངས་ཕྱུག་ཡེ་ཤེས་མཚོ་རྒྱལ་གྱིས་ཞལ་གཟིགས་ཏེ་གསང་ཆེན་སྔགས་
ཀྱི་སྤྱོད་པའི་ལུང་བསྟན་གནང་ནས་མཚན་འདི་ཉིད་གསོལ་བ་ཡིན་ལ། སྔར་ཉག་རོང་ནས་

ཉེ་ཞོ་མེད་པར་ཕྱིར་ཕེབས་ཏེ་ཁྲོ་ཁོག་དང་། རིམ་པར་སྡེ་གཞུང་དུ་བཞུགས་སྐབས་ལི་ཐང་
གནམ་ཆེན་བྲག་དཀར་དུ་གནས་འབྲེལ་དང་ཚོགས་སྐོང་སྟོང་རྩ་ཞིག་ཕུལ་ན་གྲིབ་ཀྱིས་གོས་
པ་རྣམས་ཟླ་བ་སྤྲིན་ལས་གྲོལ་བ་ལྟར་དག་འགྲོ་ཞེས་པའི་ལུང་བསྟན་བྱུང་བ་ལྟར། གཅུང་
ནམ་སྤྲུལ་དང་གྲྭ་པ་རིན་ཆེན་ཞེས་པ་དཔོན་སློབ་གསུམ་སྤྲོས་མེད་ལྟ་བུས་བྱོན་སྐབས། སྔར་
རིག་འཛིན་ཆེན་པོའི་སྐུ་དུས་ཀྱི་ཡོན་བདག་ཞིག་གིས་གསོལ་ཞབས་ཕུལ་བ་སོགས་ཀྱིས་
རྟེན་འབྲེལ་ལེགས་པ་དང་བཅས་ལི་ཐང་གནམ་ཆེན་བྲག་དཀར་དུ་ཕེབས་བའི་ཚེས་བརྒྱད་
ནུབ་མོར་གཟིམ་ལམ་ན་གནས་སྲུང་གིས་མཇལ་དར་དང་རོལ་མོ་ཁྱད་བཟང་ཞིག་ཕུལ་བའི་
མནལ་ཉམས་དང་། བདེ་སྟོང་གི་ངང་དུ་ཡུན་རིང་པོར་འབྱམས། རྗེས་སུ་མི་ཞིག་གིས་རོལ་
མོ་བཙོང་རྒྱུ་ཁྱེར་འོང་བ་སྔར་གྱི་དེ་ཁོ་ནར་འདུག་པ་ལ་རིན་རྩ་གནང་བ་ཡིན་ཀྱང་། འཇའ་མོ་
ལའི་གསེར་གཞོང་འཁྱིལ་པ་ཞེས། སྐད་དང་རྒྱུ་གཟུགས་གང་ཐད་ནས་ཤིན་ཏུ་ལེགས་པ་
ཞིག་ཡིན་ཏེ། ད་ལྟ་འང་གཟིམ་སྦྲའི་ནང་རྟེན་དུ་བཞུགས་པ་འདི་ངེས་པར་གནས་སྲུང་གིས
ཕུལ་བ་དེ་ཡིན་སྙམ་པ་འདུག་གསུངས། ཡུལ་དེར་དགྲ་རྐུན་གྱི་འཚེ་བ་ཆེ་བས་ཁོང་གཉིས་
རྟ་དྲིལ་རྫི་འུར་སོང་ནས། རྗེ་ཉིད་གཅིག་པུས་ཉིད་མཚན་སྤྲེལ་བ་ལྟ་བུར་ཀློང་གསལ་སྐུ་
གསུམ་ཆོ་གའི་ཚོགས་སྐོང་གསུངས། སྐབས་ཞིག་ན་ཆོམ་པོ་ཞིག་ཉམས་སད་དུ་འོང་སྟེ། ཁྱེད་
བླ་མ་སུ་ཡིན་སོགས་ལོ་རྒྱུས་དྲིས་པར། ཁོང་གིས་མཁྱེན་བཞིན་ལན་དེའང་བཏབ། ཁོ་ལ་
ཕྱག་མོ་ཞིག་འདེབས་རོགས་ཟེར་བར། བརྟགས་པ་ཤིན་ཏུ་འཚུབས་ཏེ། ན་ལོ་སྤང་ཁ་སེར་
པོ་ད་སང་དུས་ཁྱོད་ཀྱིས་སྔགས་པ་ཞིག་འཕྲོག་བཅོམ་བྱས་འདུག་པས་དེའི་སྲུང་མའི་མཐུ་
བྱད་ཆེ་བར་འདུག་གསུངས། ཁོས་དེ་འདྲའི་ཉེས་པ་མ་བྱས་ཞེས་ཟེར་བར། ཁྱོད་རང་དེ་སྐད་
མ་སྨྲ། ཅོག་པུ་སོགས་ནོར་རྫས་ཁྱོད་ཀྱི་དོས་འོག་ཏུ་ཡོད་པ་དང༌། དྲེའུ་སྟག་ལག་ཞིག་ད་
ལྟ་རྟ་ནོར་དང་མཉམ་དུ་ཡོད་ཚུལ་སོགས་ཞིབ་པར་གསུངས་པས་ཁོ་རང་ཡིད་ཆེས་ཏེ་ཕྱག་
འཚལ་བ་དང་། ཕྱག་དབང་བླངས་ཞིང་ཕྱིར་ཉིན་འབྲེལ་འཇོག་ཕུལ་བ་སོགས་བྱས་པ་ལས་
གནོད་འཚེ་མ་ནུས། ཞལ་ནས་ལྷ་མཐོང་འདྲེ་མཐོང་ལྟ་བུ་བཤད་ན་མི་ལེགས་ཀྱང་། དེ་

སྐབས་དེ་འདྲ་མ་བྱས་ན་ཁོས་གནོད་པ་བྱེད་ནས་འཕྲལ་ཡུན་གྱི་སྡུག་བསྔལ་བསྒྲུབ་ངེས་སུ་
འདུག་གསུངས། ཚེས་བཅོ་ལྔ་ཉིན་ཚོགས་སྐོང་སྟོང་བཅས་གྲུབ་པའི་ནུབ་མོར་སྐུ་ངལ་བ་
ལྟ་བུས་ཟད་གཟིམ་ཚུལ་མཛད་པར་ཉམས་རྨི་མ་ངེས་པར། མདུན་གྱི་ནམ་མཁར་རྟེན་མེད་
ཀྱི་ཚུལ་དུ་བུ་མོ་གོས་རྒྱན་ངོ་མཚར་ཅན་ཞིག་མགར་འདུག་ལྟ་བུས་བཞུགས་ནས་སྐྱེ་རྒྱུད་མང་
པོར་གསུངས་ཀྱང་ཐུགས་ལ་མ་ངེས། ཁྱེད་སུ་ཡིན་ཞེས་དྲིས་པས། ཁྱེད་ཀྱིས་མི་ཤེས་སམ།
ང་རྔ་ཡབ་གླིང་གི་བུ་མོ་མཐིང་འབར་མ་ཡིན་གསུངས་ནས་ཞལ་འཛུམ་མདངས་སུ་བསྟན་པར།
ཁོང་གི་ཐུགས་དགོངས་ལ། ཆགས་མེད་རིན་པོ་ཆེས་གཅོད་ཡིག་སོགས་སུ་ཡོད་པའི་མཚན་
དེ་རེད། ཡེ་ཤེས་མཚོ་རྒྱལ་ཡིན་འདུག་སྙམ་པའི་ངེས་ཤེས་རྙེད་བཞིན་བཞུགས་པར་དབུ་
ཅུང་ཟད་དམའ་བ་ལྟ་བུར་མཛད་ནས་ཤབ་ཤུབ་མང་དུ་གསུངས་བ་བུང་བའི་སྐད་ལྟ་བུ་ལས་
ཚིག་དོན་མ་གོ་བར། ཅི་ཡང་མ་གོ་ལགས་ཞུས་པས། མ་འོངས་པར་གཏེར་ཁ་མང་པོ་ལ་
དབང་ཚུལ་དང་། དེའི་རྟེན་འབྲེལ་གྱི་གཟུངས་མའི་གཙོ་བོ་ལབ་ཀྱི་ཡུལ་དུ་ཕ་བསོད་ནམས་
རིན་ཆེན་དང་། མ་སྒྲོན་མ་མཚོ་གཉིས་ཀྱི་བུ་མོ་སྒྲོན་མ་སྐྱིད་ཅེས་སྣ་གཤོང་གཡས་ན་སྨེ་བ་
པདྨའི་དབྱིབ་ཅན་ཡོད་པ་དེ་དང་འཕྲད་ན་སྔར་གྱི་གཏེར་ཪྙིང་ཕལ་ཆེར་གྱི་གཏེར་འཇུག་བསྐྱོང་
ཞིང་། གཏེར་གསར་སྐོར་རྒྱ་ཆེ་ལ་གྲངས་མང་བ་བཏོན་ནས་བསྟན་འགྲོར་ཕན་ཐོགས་དཔག་
ཏུ་མེད་པ་འབྱུང་ཞེས་ལུང་བསྟན་ཏེ། བུ་མོ་དེའང་མཚོ་རྒྱལ་གྱི་སྤྲུལ་པར་ངེས། ཕྱིར་ཉིན་
དེར་ཕྱོགས་མགྱོགས་པར་བྱོན་དགོས་དགོངས་པའི་ཐུགས་སྣང་འུར་བ་ལྟ་བུ་ཞིག་བྱུང་། ཡུལ་
ཁམས་དེ་རྣམ་ཐར་ལ་དཔྱད་ན་མ་གཅིག་གི་འཁྲུངས་ཡུལ་དེ་ཡིན་ནམ་སྙམ་པ་དགོངས།
ཕྱིར་ཕེབས་པའི་ལམ་ཞོར་དུ་གཅུང་དང་གྲྭ་པ་བཅས་ལ་བདག་རྒྱང་རིང་པོ་ཞིག་ན་འགྲོ་དགོས་
ཀྱི། ཁྱེད་གཉིས་འགྲོ་འམ་གསུང་པར། རྗེ་ཉིད་གང་དུ་བྱོན་པ་དེར་ངེད་ཅག་ལོས་འགྲོ། ཁུ་
བོ་ལ་ཞུ་ཙམ་མཛད་ན་ཟེར། སྡེ་གཞུང་མའི་ས་གནས་གསང་གི་རི་ཚེ་གྲུ་གསུམ་སྣ་ཞེས་དེར་
ཕེབས་པ་དང་། ཆིབས་རྟ་ནས་ཆུ་འཐུངས་སྐབས་ཐུགས་བསམ་ཞིག་ལ། ཡུལ་གྲོང་ངོ་ཤེས་
པ་ལྟ་ཅི། ཐོས་ཀྱང་མ་མྱོང་བ་དེ་ལྟ་བུ་ཞིག་ན་རྩད་ཆོད་དཀའ་ལ། སྤྱིར་བུད་མེད་ཞིག་གི་

དོན་དུ་ས་ཐག་རིང་པོ་དེ་ཙམ་ལ་འགྲོ་བ་དོན་མེད་པ་དང༌། ཁྱད་པར་ལུང་བསྟན་དེ་ཡང་
བདུད་ཀྱི་བསླུ་བྲིད་སོགས་ཅི་ཡིན་ཆ་མི་འཚལ་སྙམ་པའི་ཐུགས་ལ་རྟོག་པ་ཞིག་ཤར་ནས་
རྟེན་འབྲེལ་འཆུགས་པ་སྟེ་བསྟན་འགྲོའི་བསོད་ནམས་ཀྱིས་མ་ཆུན་པར་ཟད། ཕྱིས་དགུང་
གྲངས་ཉེར་བརྒྱད་བཞེས་སྐབས་ཀཿདཔལ་གྱི་སྔོན་འགྲོ་གཉིས་དང་། བར་དོ་དྲུག་ཁྲིད་བཅས་
གསུང་སྐབས་ཞིག་ལ། ནུབ་གཅིག་གཟིམ་ལམ་དུ་མིག་གི་སྒོ་གཉིས་ནས་འོད་དཀར་པོ་
གཉིས་བྱུང་སྟེ་རྩེ་མོ་གཅིག་ཏུ་གྱུར་པ་ལྷ་སའི་རྡོ་རིང་ལ་ཟུག་པ་ལ་འདི་ལ་རྒྱ་བོད་ཀྱི་ཆོད་
མཚམས་སོགས་ཀྱི་ཡི་གེ་མང་པོ་ཡོད་ཚུལ་ཐོས་པས་ཞིབ་པར་བལྟ་དགོས་དགོངས་པ་དང་།
འོད་དེ་ཇེ་ཆེར་སོང་ནས་ཡུལ་ཕྱོགས་མང་པོ་མཐོང་བར་གྱུར་བའི་ཚེ། སྔར་གྱི་མཁའ་འགྲོས་
ལུང་བསྟན་པའི་བུ་མོ་དེ་ཉིད་སྐྱེ་ཡུལ་རི་ཆེན་པོ་གདོང་ཕྲ་བ་ཆུ་ཆེན་ལ་ཟུག་པ་ཞིག་གི་སྟེང་
ན་ཁང་པ་གསུམ་ཡོད་པའི་དབུས་མ་དེར་ཡིན་པར་སྣང༌།
དེ་ནས་ཡར་ཐང་ཆེན་པོ་མིག་རྒྱང་ཙམ་ན་ཁང་པ་ཚོན་ཁྲ་ཅན་བཙུགས་
ལྕང་གི་ར་བས་བསྐོར་བ་ཞིག་གི་ཁྱིམ་དུ་བག་མར་ཕྱིན། དེ་ནས་ཞག་ཁ་ཤས་མཚམས་ཕ་
ཁྱིམ་དུ་འོང་བ་ཤི་སྟེ་ཕུང་པོ་ཕྲུགས་དམར་ཁྲ་ཞིག་གིས་བཏུམས་པ་སིས་ཕོ་ཞིག་གི་ནང་དུ་
བཅུག་སྟེ་ཁང་ཆུང་དེའི་གྲུ་ཞིག་ན་མར་མེ་མཚན་ཐུབ་གསལ་བ་ཞིག་བཅས་བཞག་འདུག །
ཕུང་པོ་དེའི་ཉེ་ཆར་ན་མི་སྐྲ་ཐུང་ངུ་ཅན་གོས་ཀྱི་གོང་བ་ལ་གཟིག་ཤན་ཕྲའུ་ཡོད་པ་ཞིག་གིས་
མགོ་ལག་པས་སྐྱོར་ཏེ་མྱ་ངན་འདོན་ཅིང་ངུ་འདུག །དེར་རང་ཡང་འགྱོད་བཞིན་ཡོད་པའི་
མུར་སད་པ་ལ། སྤྱན་ཆབ་མང་པོ་སོང་འདུག་པས་རྨི་ལམ་བདེན་པར་འཛིན་པ་ཁྱོད་ལྟ་བུ་
འདུག་ཅེས་པའི་དྲན་ཤེས་བརྟེན་ཡང་ཐུགས་སྐྱོ་བ་ལྟ་བུ་དེའི་ངང་ཡུན་རིང་དུ་སོང་གསུངས།
དེ་རྗེས་ས་ཆ་ལྷོ་ཕྱོགས་སུ་ཁ་བསྟན་པ་ཞིག་ན། མེ་ཏོག་དམར་པོ་ཆེ་རིགས་ཕུབ་ཙམ་ནས་
འབྲིང་པོ་ཞྭ་ཙམ། དེ་ལས་ཆུང་བ་སོགས་མང་པོ་སྐྱེས་ཡོད་པའི་ཚལ་དུ་ཕེབས་སྙམ་དང༌།
མེ་ཏོག་དེ་དག་གི་ཟེའུ་འབྲུར་འབུ་སྲིན་ལྟ་བུའི་སེམས་ཅན་མང་པོ་ཡོད་པ་ཞིག་ཉིན་མཚན་
ཀུན་ལ་གཟིགས་སྣང་བྱུང༌། དེ་ནས་ཞག་རེ་བཞིན་མེ་ཏོག་རྒྱ་ཇེ་ཆེ། སྲོག་ཆགས་ཕྲ་ཞིབ་

དེ་དག་ཀྱང་བུད་མེད་ཀྱི་གཟུགས་སུ་གྲུབ་ནས་བུ་མོ་ལོ་གསུམ་བཞི་ལོན་པ་ཙམ་ནས་ལོ་བཅུ་
དྲུག་གི་ལུས་ཚད་ཙམ་བར་ཇེ་ཆེར་གྱུར་ནས་གླུ་གར་དང་རོལ་མོ་སྣ་ཚོགས་ཀྱིས་ཡིད་འཕྲོག་
ནུས་པ་ལྟར་བྱུང་བས་ཡུལ་དེར་འཕྲལ་དུ་བྱོན་དགོས་སྙམ་པ་ཐུགས་ལ་ཡང་ཡང་ཤར། གསོལ་
ཆས་ཀྱང་ཆེར་མི་བཞེས་པ་དང་། ཆོས་གསུང་སྐབས་མི་རྟག་པའི་གསུང་འགའ་ཙམ་གནང་
བས་སློབ་མ་རྣམས་ཐེ་ཚོམ་སྟེ། མཁར་ཁོག་ཏུ་གྲུབ་ཆེན་པདྨ་བདུད་འདུལ་བཞུགས་པ་ལ་
ལུང་བསྟན་ཞུར་ཕྱིན། ཞབས་བརྟེན་བསྒྲུབ་དགོས་སྤྱི་དང་། ཁྱད་པར་རཏྣའི་སུན་ཟློག་ཆེན་
མོ་ཚད་ལྡན། དམ་ལྡན་གྱི་སློབ་མ་དགེ་སློང་ཆ་ཤས་ཀྱིས་ཞབས་བརྟན་འདི་ཉིད་འབུམ་ཕྲག་
གཅིག་སྙན་དུ་གསན་ངེས་འདོན་དགོས་ཞེས། ཨོཾ་སྭ་སྟི། ཚེ་དཔག་མེད་དང་ཚེ་དབང་པདྨ་
འབྱུང༌། །ཚེ་ཡི་གྲུབ་བརྙེས་རྣམས་ཀྱི་བྱིན་རླབས་ཀྱིས། །ཨོ་རྒྱན་རིག་འཛིན་སྣང་བྱེད་རྡོ་རྗེ་
ཡི། །བསྐལ་བརྒྱའི་བར་དུ་ཞབས་པད་འཚོ་གཞེས་གསོལ། །ཅེས་པའང་སྩལ་ཞིང་། ང་རང་
གིས་ཡང་ཡང་ཞུས་པའི་སྐབས་དྭངས་ལེན་མ་མཛད་ཀྱང་། མ་དང་མཁའ་འགྲོའི་བཀའ་མ་
རྩིས་ན་འདི་འདྲ་འོང་ཞེས་གསུང་ཆ་ཡང་གནང་། དེ་འཕྲལ་ཁུ་བོ་བླ་མ་བསོད་ནམས་རྒྱ་མཚོ་
བླ་གྲྭ་ཁ་ཤས་ཀྱིས་སུན་བཟློག་གསུངས། སྐུ་ལ་ནད་ཟུག་མེད་ཀྱང་བསྒུལ་བསྐྱོད་མི་ནུས་
པར་ཤིན་ཏུ་ལྗི་ཉམས་སུ་གྱུར། ཞག་གསུམ་ནས་སུན་ཟློག་གི་ཞུས་ལེན་སྐབས་ཕེབས་པར།
གྲྭ་སློབ་གཉིས་ལ་བརྟེན་བཞིན་ལས་བྱོན་མི་ནུས་པར་གྱུར། ཁུ་བོ་བླ་མ་བཀའ་བཙན་པས་
ཁྱེད་ཚོ་ཆོས་ཕྱོགས་སུ་དཀའ་སྤྱད་སྙིང་རུས་ཡིན་མདོག་གི་ད་ནི་གཟུགས་ཕུང་ཉམས་དམན་
པ་འདི་འདྲར་སོང་། ཟ་གྱོན་ཡོད་བཞིན་དེ་འདྲ་བྱས་པ་ལ་དོན་མེད་སོགས་བཀྱོན་ཚུལ་གྱིས་
གསུངས་ལན་ཅིའང་མ་གསུངས་ཞུ་ལན་སྐབས་སྙིང་གཟེར་བས་བརྒྱལ་ཐབས་སུ་འགྲོའམ་
སྙམ་པ་ལན་མང་བྱུང་། དེ་རྗེས་མདོས་གླུད་སོགས་བརྫ་ངས་ནས་ཆོ་ག་མཐར་ཆགས་ཟིན་
པའི་ནུབ་མོར། སྔར་གྱི་ཡུལ་སྣང་དེ་ཡང་འགྱུར་ནས་གཅོང་རོང་ཅན་ལྟ་བུ། བུད་མེད་རྣམས་
བསྒྲེས་པ། གཟུགས་མི་མཛེས་ཤིང་རེ་བའི་གོས་གྱོན་ནས་ཁ་སྦུབ་ཏུ་ཉལ་ཏེ་མཚན་མ་སྟོན་པ་
སོགས་གཟིགས་སྣང་བྱུང༌། ནམ་གུང་ཙམ་ནས་དེ་རྣམས་ཕྱོགས་བཞིར་བྱ་བཞིན་འཕུར་

ནས་དེངས། ཡང་སྐབས་རེར་ཚུར་བལྟ་ཞིང་ངུ་འབོད་ཆེན་པོ་རེ་བྱེད་པས་སྙིང་གཟེར་བ་
སོགས་སུ་སུན་ཟློག་སྐབས་ལྟར་བྱུང་ཡང༌། མཐར་མི་མངོན་པར་ནམ་མཁའི་མཐོངས་སུ་
དེངས་སོང་བས་ཐུགས་སྣང་ཡངས་པ་དང་ལྷོད་དེ་བའི་ངང་ནས་མནལ་སད། དེ་ནས་བཟུང་
བསྟུན་ཟུག་མེད་ཅིང་སྐུ་ལྕི་བ་ཞག་རེ་ཟུང་ནས་ཇེ་དྭངས་སུ་བྱུང་སྟེ། མ་དང་མཁའ་འགྲོའི་སུན་
མ་འདི་ནམ་ཡང་ཤུགས་ཆེན་པོ་རང་ཡོད་པར་འདུག་གསུངས། ཡང་གྲུབ་དབང་པདྨ་བདུད་
འདུལ་གྱིས་ཁྱོད་ཀྱི་སློབ་ཚོགས་འདི་གོས་དཀར་ལྕང་ལོའི་སྡེར་བསྒྱུར་ན་གནད་ཆེ་ཚུལ་གསུང་
འཕྲོས་ཕེབས་པའང་དགོངས་ཁྲོལ་ཞུས། གྲུབ་བརྙེས་རིག་འཛིན་གནས་བརྟན་གྱི་ཚུལ་བཟུང་
བ་རྫོགས་ཆེན་མཁན་རིན་པོ་ཆེ་པདྨ་བཛྲ་གྱི་མདུན་ནས་བླ་མ་ཡང་ཏིག་གི་དབང་ཁྲིད་གསན་
སྐབས་གསོལ་འདེབས་ཞབས་བརྟན་ཚུལ་དུ་ཕུལ་བ།
གསོལ་འདེབས་ཞབས་བརྟན་མུ་ཏིག་ཕྲེང་བ་བཞུགས། ༀ་ཨཱཿཧཱུྃ་གུ་རུ་
དྷེ་ཝ་ཌཱཀྐི་ནི་ཨ་ཡུརྫྙྰ་ན་སིདྡྷི་ཧཱུཾ། ཚེ་དབང་རིག་འཛིན་པདྨ་ཐོད་ཕྲེང་སྩལ། །ཚེ་ལམ་གསང་
བའི་ཡུམ་མཆོག་མནྡ་ར། །རྩ་གསུམ་དཔའ་བོ་མཁའ་འགྲོའི་ཚོགས་བཅས་ཀྱི། །བདེན་པའི་
སྟོབས་ཀྱིས་ལེགས་སྨོན་འགྲུབ་གྱུར་ཅིག །གཟོད་མ་ཉིད་ནས་ཀུན་བཟང་ཆོས་ཀྱི་སྐུར། །
མངོན་བྱང་ཆུབ་ཀྱང་མཐའ་ཡས་འགྲོ་བའི་ཁམས། །སྲིད་ལས་སྒྲོལ་ཕྱིར་སྣ་ཚོགས་སྤྲུལ་པའི་
གར། །སྐྱུ་མ་ལྟ་བུར་སྟོན་ལ་གསོལ་བ་འདེབས། །གང་ཁྱོད་མཚན་དཔེའི་མྱུ་གུ་གསལ་བ་
ནས། །མཁས་གྲུབ་དུ་མས་རྗེས་བཟུང་བསགས་སྦྱངས་དང་། །སྨིན་གྲོལ་བསྙེན་སྒྲུབ་བརྟན་
གོམས་མཐར་ཕྱིན་པས། །སྔོན་གོམས་རིགས་མཆོག་སད་ལ་གསོལ་བ་འདེབས། །ཁྱད་
པར་དག་པའི་སྣང་ངོར་མཚོ་སྐྱེས་རྗེའི། །ཞལ་མཐོང་དགོངས་པའི་བྱིན་བརྒྱུད་འཕོས་པའི་
མོད། །སེམས་འཛིན་ཡིད་དཔྱོད་བྱིས་པའི་བསམ་གཏན་ལས། །རྣམ་གྲོལ་བདེན་དོན་གཟིགས་
ལ་གསོལ་བ་འདེབས། །དགག་སྒྲུབ་རེ་དོགས་ཟད་པའི་སྣང་བ་ལ། །བྱར་མེད་ཆོས་སྐུའི་
དགོངས་པ་མཁའ་ལྟར་དག །གྲོང་ཁྱེར་རྒྱུན་གཅོད་ལྟ་བའི་གདན་ཁྲི་ལ། །གཡོ་མེད་མངོན་
སུམ་བརྟན་པར་བཞུགས་གྱུར་ཅིག །ཡེངས་སྒོམ་ཐུན་མཚམས་རྩིས་གདབ་བྲལ་བའི་ངང་། །

ཡེ་བབ་ངང་གནས་བསམ་གཏན་རྒྱུན་ཆད་མེད། །ཉིན་མཚན་ཁ་སྦྱོར་སྒོམ་པའི་གདན་ཁྲི་
ལ། །རྟག་བརྟན་འཕོ་འགྱུར་མེད་པར་བཞུགས་གྱུར་ཅིག །འཁྲུལ་རྟོགས་གདོད་མའི་གཞི་
ལ་སངས་གྱུར་པས། །སྤང་གཉེན་བླང་དོར་བྱིས་པའི་ཆོས་ལས་འདས། །སྣང་བ་དབང་བསྒྱུར་
སྤྱོད་པའི་གདན་ཁྲི་ལ། །གུ་ཡངས་རང་གྲོལ་ཆེན་པོར་བཞུགས་གྱུར་ཅིག །ཤེས་དང་ཤེས་
བྱར་འཛིན་པ་བློ་ཡི་ཆོས། །ཐམས་ཅད་ཉམ་པའི་དབྱིངས་སུ་ཟད་གྱུར་པས། །སྲིད་གསུམ་
ཀ་དག་འབྲས་བུའི་གདན་ཁྲི་ལ། །དུས་བཞི་མཉམ་པ་ཉིད་དུ་བཞུགས་གྱུར་ཅིག །སྙིགས་
དུས་ཀུན་རྟོག་རགས་པའི་གདུལ་བྱའི་ཁམས། །ཐབས་ཆེན་རྨད་བྱུང་གསང་བའི་མཛད་སྤྱོད་
ཀྱིས། །གདུལ་བྱའི་ཕྲིན་ལས་དུས་ལས་མི་ཡོལ་བར། །ངོ་མཚར་བཀྲ་ཤིས་སྣང་བ་རྟག་
འཆར་ཤོག །ཅེས་ངེས་པ་དོན་གྱི་རིགས་སྔགས་འཆང་བ་ཆེན་པོ་རིག་འཛིན་འགྲོ་འདུལ་
དཔའ་བོ་རྡོ་རྗེ་གང་ཉིད་ཞབས་པད་བསྐལ་པ་རྒྱ་མཚོར་འཚོ་ཞིང་གཞེས་པའི་རྟེན་འབྱུང་དུ་
རིག་འཛིན་གྱི་བཙུན་པ་པདྨ་བཛྲ་རུ་འབོད་པས་པདྨ་རྣམ་པར་བཀྲ་བའི་ཐང་འོད་གསལ་
ཐེག་པ་མཆོག་གླིང་ནས་གསོལ་བ་བཏབ་པ་དེ་བཞིན་འགྲུབ་པར་གྱུར་ཅིག །ཞེས་གསང་
གསུམ་གྱི་ཡོན་ཏན་རྗེས་སུ་བརྗོད་པ་དང་འབྲེལ་བའི་གསོལ་འདེབས་ཞབས་བརྟེན་བཅས་
མཛད་པ་དང༌། རིག་འཛིན་ཚེ་དབང་ནོར་བུ་དང་གསང་བདག་སྒྲོལ་མགོན་ཞབས་ཀྱི་རྣམ་
ཐར་བཞིན་བསྐྱངས་ན་དགོས་གནད་ཆེ་བའི་བཀའ་ནན་མཛད་ཀྱང་། རང་ཉིད་གཞོན་དུས་
ནས་བག་ཡོད་ལ་སྤྲོ་བ་དང་། ཁྱད་པར་སློབ་མ་སྐྱོང་དགོས་རྒྱུ་སོགས་ཀྱིས།ད་ལྟའི་འགྲོ་བ་
རྨུ་རྒོད་ཀྱི་རྒྱུད་ལོག་ལྟས་བསླད་པའི་རྒྱུ་དང་། སློམ་མ་ཕལ་ཆེར་འཁོར་བར་འཁྱམས་པའི་
རྒྱུར་འགྱུར་དོགས་ཀྱིས། དེ་འདྲའི་སྤྱོད་པ་ཇི་བཞིན་པ་བདག་གི་བསྒོ་སྐལ་དུ་མ་གྱུར་རོ། །
ཞེས་ཁེང་པ་བསྐྱངས་པའི་ཚུལ་གྱིས་གསུང་བཅག་ཉེས་པ་མི་འབྱུང་བའི་བཤགས་པ་མཛད་
པ་ཡིན་གསུངས་ཀྱང་། དོན་དུ་དུས་གསུམ་སྒྲིབ་མེད་ཀྱི་གཟིགས་སྤྱན་ཡངས་པས་འཕྲལ་
ཡུན་ཀུན་ཏུ་གདུལ་བྱའི་རྒྱུད་སྨིན་པའི་མཛད་པ་ཁེབ་གང་ཆེ་དང་གནད་གང་ཟབ་པ་ཉིད་
ཕྱག་ལེན་དུ་བཏབ་པར་མཛད་ངེས་སོ། །

གཞན་དག་རྩ་རླུང་ལག་ཁྲིད་ཡོད་པ་རྣམས་ཀྱིས་ཆགས་ལམ་གྱི་ལམ་
ཁྱེར་དང་རྩ་ཐིག་རླུང་ལ་རང་དབང་ཐོབ་ཚུལ་ཉམས་མྱོང་རྟོགས་འབུལ་ཞུས་སྐབས་ཀྱང༌།
དེ་འདྲ་ཙམ་གྱིས་མི་འོང་གི་ཨ་ནུ་ཡོ་གའི་ལྟ་བ་དབྱིངས་དང་ཡེ་ཤེས་གཉིས་སུ་མེད་པ་སྲས་
བདེ་བ་ཆེན་པོ་རྩ་བ་བྱང་ཆུབ་སེམས་ཀྱི་དཀྱིལ་འཁོར་མཚོན་བྱེད་དཔེ་ཡི་སྒོ་ནས་ངེས་པར་
མཇལ་དགོས་ཚུལ་སོགས་ཀྱི་དཀའ་གནད་གསུངས་པ་དང་། མཐུ་ངན་སྔགས་ཀྱང༌། ཁོ་
བོ་ལ་ཕ་རོལ་པོའི་ཚེ་སྲོག་ཉིན་གཅིག་གིས་ཧུར་ཐུམ་བྱེད་པའི་གདམས་ངག་ཡོད་ཀྱང་ལག་
ཏུ་བླང་བར་མ་བྱས། རང་དོན་མཐར་ཕྱིན་རྟོགས་པས་བདག་རྒྱུད་མ་གྲོལ་ན་གཞན་བསྒྲལ་
འདྲེན་མི་ནུས་པས་དེ་འདྲའི་བསམ་སྦྱོར་ངན་པ་ལ་དགའ་བའི་རིགས་ལོག་ལམ་ཞུགས་པ་
ཡིན་ཞེས་ཐུགས་མི་དགྱེས་པས་བཀའ་བཀྱོན་ལ་སོགས་ཐབས་དུ་མས་བཟློག་པར་མཛད།
དེ་ལྟ་ནའང་བཀའ་འདས་དམ་ལོག་ཏུ་གྱུར་པའི་རིགས་ལ་ཆོས་སྐྱོང་ཕྲིན་བཅོལ་ཙམ་ལྟ་ཅི
ཐུགས་གནག་ཚུལ་ཀྱང་མེད་མོད། སྐྱེ་རྒྱུན་ཆད་ཅིང་གཤིས་ངན་དུ་འགུམ་པ་སོགས་བཀའ་
ཆད་མཐོང་ཆོས་སུ་བྱུང་བ་མང་ཞིང༌། ཞལ་ནས། ང་རང་ཆུང་ནས་བཟུང་མཐོ་དགའ་དམའ་
དོགས་དང་། གཞན་ལ་འགྲན་སེམས་ཕྲག་དོགས་སོགས་ཀྱི་རྟོག་ངན་མེད་ངེས་ཡིན་ཀྱང༌།
དོན་མེད་ཀྱི་ཀུན་སློང་ངན་པས་གཞན་གྱིས་མཐུ་གཏད་སོགས་མང་དུ་བྱས་པ་ཀུན་གསལ་
ཉམས་ལྟ་བུས་ཐམས་ཅད་མཐོང་འདུག་ཀྱང་གནོད་གདུག་རང་ཞིར་སོང་། སྐོར་གཅིག་མནལ་
ལམ་དུ་ཁོང་ལ་ལས་སྦྱོར་མང་དུ་ཤོམ་པ་ཞིག་ཡོད་འདུག་པས་བླ་མ་དེ་གོས་ཆེན་སེར་པོའི་
སྟོད་འབོག་ཞིག་གྱོན་ནས་ཁྲི་མཐོན་པོར་འདུག་ཁོང་དེའི་ཉེ་ཆར་བྱོན་འདུག་པས། ཆེད་དུ་
བསྒོམ་པ་མ་ཡིན་པར་ཁོང་གི་སྐུ་བཅོམ་ལྡན་གདུགས་དཀར་ཞིག་ཏུ་བཀྲ་ལམ་མེར་གྱུར་
འདུག་པས། བླ་མ་དེ་ལ་ཕྱག་ལན་གསུམ་འཚལ་བར་ཁྲི་ཐོག་ནས་བླ་མ་དེ་དབུ་ཐུར་བསྟན་
གྱིས་འདྲིལ་བྱུང་། དེའི་ཕྱིར་ཉིན་ཐུགས་ལ་ཇི་འདྲ་ཞིག་ཡིན་འོང་སྙམ་པའི་རྟོག་པ་རེ་འདུག་
དེ་ནས་ཞག་ཁ་ཤས་ལས་མ་འགོར། བྱད་མ་དེ་ཉིད་གློ་བུར་དུ་ཚེ་ཡི་འདུ་བྱེད་བསྟུང་སོང་།
མནན་གཏད་གཞན་རིགས་གྲོ་ལོཏ་གཏེར་སྒྲུབ་ཐོག་མར་མཛད་དུས་ལོ་གསར་སྐབས་གློ་

བུར་དུ་ཐོག་འབྲུག་ལྡིར་ཞིང་། ཐོག་འབེབས་ནས་མནན་གཏད་གཏོར་བ་མཐོང་ཐོས་སུ་གྱུར་
གསུང༌། སྤྱིར་བསོད་ནམས་ཀྱི་སྐུ་ལ་དུས་རྟག་པར་སྲོག་བདག་གསུམ་སོགས་ཆོས་སྐྱོང་
དང་གནས་ཡུལ་ཞིང་སྔགས་ཀྱི་དཔའ་བོ་མཁའ་འགྲོས་ཞབས་འབྲིང་དུ་བགྱིས་ཡོད་པའི་
མངོན་རྟགས་ཙམ་དུ་ཟད་དོ། །གཟུགས་མེད་ལྷ་འདྲེའི་རིགས་ཀྱང་སྐབས་ཞིག་ན་རྒྱལ་འགོང་
གསར་འཁྲུལ་བནྡེའི་གཟུགས་ཅན་གསུམ་མདུན་དུ་ཕྱིན་པ་ལ་ཏིང་ངེ་འཛིན་གྱི་མཐུས་གཟིར་
ཏེ་རལ་གྲིས་བྲང་གཤགས་ནས་ཙིཏྟ་བླངས་ཏེ་གནས་སྤར་མཛད་པ་དང་། ཡང་ཇོ་མོ་གཡུ་
རྩེ་ཞེས་པ་གདན་སའི་ཤར་ལྷོའི་གནས་སྲུང་ལྟ་བུ་འདི་སྔར་དྲག་རྩལ་ཆེན་པོར་ཡོད་པས། ཁོང་
གིས་སྙིང་ཐིག་དང་ཀློང་གསལ་གྱི་རྩ་རླུང་གསུང་སྐབས་མོ་རང་གི་ལྕོག་རྩེ་འདི་ཁྱེད་ལ་འབུལ་
བ་ཡིན། དེ་མིན་པ་གཞན་ལ་དོ་བརྡོ་མི་མཛད་པར་ཞུ་བ་ཕུལ་ཀྱང། དེ་རིགས་ཐམས་ཅད་
སྤང་བླང་ཆེར་མི་མཛད་པར་ཐོག་བརྫིས་ལྟ་བུའི་སྤྱོད་པ་སྐྱོང་སྐབས་ཡིན་པས་བཏང་སྙོམས་
སུ་བཞག་པར། སྒར་ནང་ནད་ཡམས་སོགས་འཚུབ་སློང་ཆེན་པོ་བྱུང་བ་དང་ལྷ་དང་བླ་མས་
ལུང་བསྟན་ལྟར་ས་གནས་སྤོས་ཏེ་གཡག་ཡུ་ཞེས་པར་བཞུགས་སྐབས་མཚན་ཕྱེད་ཙམ་དུ་
གཡུ་རྩེའི་རི་དེ་ཇི་བཞིན་པར་གཟིགས་པའི་རྩེ་མོ་ནས་སྤྲིན་ཞིག་གློ་བུར་དུ་བར་སྣང་ཁྱབ་པར་
བྱུང་བའི་གསེབ་ནས་བུད་མེད་འཇིགས་སུ་རུང་བའི་གཟུགས་སྟོན་ཅིང༌། རྡོ་ཡི་ཆར་སྙིམ་
པ་ཙམ་ཕབ་པའི་ཉམས་བྱུང་བ་ན། ཁོང་ཉིད་མཁའ་འགྲོ་བདུད་འདུལ་སེང་གདོང་མའི་སྐུར་
བཞེངས་ཏེ་སླར་རྡོ་ཆར་རང་གཤེད་དུ་ཕབ་པས་བུད་མེད་རྒྱན་གོས་སོགས་དམན་མོ་ཉམ་ཐག་
ལྟར་གྱུར་ནས་རང་གནས་ཀྱི་བྲག་རི་ལ་ཐིམ་སོང༌། དེ་ཕྱིན་གདུག་རྩུབ་ཅུང་ཟད་ཞི་ཡོད།
ཁྱེད་རང་ཚོས་ཕྲིན་བཅོལ་བགྱིས་ནས་གསེར་སྐྱེམས་སོགས་ཀྱིས་བརྔན་ན་ལས་རེ་སྒྲུབ་ཤས་
ཆེ་གསུངས་པ་དང་། ཡུལ་ལྷ་དུང་རལ་འདིས་སྤྲུལ་པ་སྣ་ཚོགས་ཀྱི་ཚུལ་དུ་བརྫུས་ཏེ་འོང་ནས་
ལས་བྱེད་པར་འདུག་གསུངས། ཡང་བསྟན་མ་བཅུ་གཉིས་འདིས་ང་ལ་དགྱེས་པའི་ཉམས་
དང་དགའ་བའི་རྣམ་འགྱུར་དུས་ཀུན་ཡོད་པར་སྣང་སོགས་གསུངས། ཀཿཐོག་ཏུ་སི་ཏུ་རིན་
པོ་ཆེའི་ཡང་སྲིད་ཁྲི་སྟོན་སར་ཕེབས་བཞེད་སྐབས། དཔལ་ལྡན་ལྷ་མོ་མངོན་སུམ་དུ་བུད་

མེད་གཟུགས་ཀྱིས་མདུན་ལྕོག་དྲུང་དུ་འོང་ནས་དེ་སྐབས་ཕེབས་རྒྱུ་ལ་དགའ་བའི་རྣམ་
འགྱུར་སྟོན་ཅིང་ང་བསུ་མ་འོང་བ་ཡིན་ཟེར་ནས་ཕྱིར་འགྲོ་སྐབས་རྐང་པ་འདོར་དེས་ལྕགས་
སྒྲོག་གི་སྒྲ་ངེས་པར་འདུག །དེ་ནས་ཕེབས་མཛད་པའི་ལམ་བར་དུ་བསུ་མ་ཞོན་པ་ཅན་ལྔ་
བརྒྱ་ཙམ་གྱིས་གཟིམ་གུར་ཕྱི་ལ་སྐོར་བ་བྱེད་པ་དང་། དར་དཀར་པོ་སྲིད་དུ་རིང་བ་ཞིག་མཇལ་
དར་ཡིན་ཞེས་མདུན་ཐད་དུ་བརྐྱང་སོགས་ཉམས་སྣང་དུ་མ་བྱུང་ཞིང་། ཞལ་ནས་ང་རང་ལ་
ཀཿཐོག་པའི་དཔལ་ལྷ་འདི་ཤིན་ཏུ་སྙིང་ཉེ་ཞིང་མགོན་སྐྱོབས་མཛད་འདུག་གསུངས་ཏེ་ཕྱིས་
སུ་ལོ་རེ་བཞིན་སྙན་དར་དང་། སྐོང་གསོལ་རེ་མཛད་འདུག །ཡང་སྐབས་ཞིག་ན་ཕྱག་རྡོར་
ལྗགས་བསྙེན་གནང་བའི་དུས་ཧཱུཾ་ཡིག་སྔོན་པོ་ཞིག་མདུན་ཐད་བྱུང་བ་དང་དྲི་བཟང་འཐུལ་
ཞིང༌། དེ་སྐབས་སྣང་བའི་བདེན་ཞེན་ཞིག་པའི་ལམ་རྟགས་དངོས་གྲུབ་ལེགས་པ་ཐོབ་
གསུངས་པ་དང་། རྡོར་སེམས་སྒོམ་བཟླས་ཀྱི་དུས་སྐབས་རེར་དྲི་བཟང་གཞན་གྱིས་འགྲན་
དུ་མེད་པ་འཐུལ་བ་དང་། སྡིག་སྒྲིབ་དག་པའི་རྟགས་དངོས་ཉམས་རྨི་ལམ་སོགས་ལ་དུ་མ་
བྱུང་ཚུལ་ཟུར་ཙམ་གསུངས།
གཏེར་སྟོན་རིན་ཆེན་གླིང་པའི་ཤར་གཏེར་སྐོར་སྐུ་མདུན་ནས་
འབེབས་སྐབས། སྐྱེས་བུ་ཕྱིང་ཞྭ་གྱོན་པ་ཞིག་དེར་བསྡད་པའི་དངོས་ཉམས་མང་པོ་བྱུང་
བས་གཏེར་བདག་དམ་ཅན་ཡིན་འདུག་གསུངས་པ་དང་། དགུང་གྲངས་དྲུག་ཅུ་བཞེས་སྐབས་
རང་གཞན་ལ་ཀླུ་གདོན་གྱིས་འཚེ་བའི་ལྟས་ཅུང་ཟད་འདུག་གསུངས་ནས་ཨོ་རྒྱན་རིན་ཆེན་
གླིང་པའི་གཏེར་བྱོན་རྟ་ནག་འདི་ཞག་ཉེར་གཅིག་པར་ལྗགས་བསྙེན་གནང་བས། ས་བདག་
ཀླུ་གཉན་གྱི་གདུག་པའི་བསམ་སྦྱོར་ཞི་བའི་རྟགས་ཤིན་ཏུ་གསལ་པོ་མང་པོ་བྱུང་། རང་ནས་
ཉང་དང་རཏ་གླིང་སོགས་ཀྱི་རྟ་མགྲིན་ལ་བསྙེན་པ་བྱས་ཀྱང་དངོས་རྟགས་སོགས་འདི་ཡིས་
ཟབ་པར་མྱོང་གྲུབ་གྱུར་གསུང་ཞིང་བསྔགས་བརྗོད་ཀྱང་གནང་བར་མཛད། ལྐོག་གྱུར་
གཟིགས་པའི་མཁྱེན་སྤྱན་ཐོགས་པ་མེད་ཀྱང་། ཞལ་ནས་ཁོ་བོ་ལ་མངོན་ཤེས་ནི་མེད། སྔར་
གསལ་ཉམས་ཀྱིས་གྲྭ་སློབ་རྣམས་སྤྱིལ་བོ་ནང་རྐང་ལག་གྱི་བརྐྱང་བསྐུམ་བྱེད་པ་ཚུན་ཆད་

མཐོང་བ་ཞིག་ཡོད་ཀྱང་ད་ནི་ཡལ་སོང་། མོ་ནི་མི་འདེབས་པའི་དམ་བཅའ་ཡིན། རྫུན་ནི་
རྣམ་སྨིན་ལྕི་བས་བཤད་མི་ཕོད། ཅི་ཡང་མི་ཤེས་ཞེས་བཀའ་འདྲི་ཆེད་དུ་ཞུས་ཚེ་སྤ་བའི་
ཚུལ་གྱིས་གསུང་ཐུབ་པ་ཆེར་མི་འོང་ཀྱང༌། ཐུགས་གཏད་མེད་ཀྱི་ངང་ནས་ཐོལ་བྱུང་དུ་
གསུངས་པ་རྣམས་ལུང་བསྟན་འཕོ་འཁྱུགས་གཏན་ནས་མེད་ཅིང༌། ཕྱོགས་དུས་ཐམས་
ཅད་སྒྲིབ་བྲལ་ལག་མཐིལ་དུ་གཟིགས་པ་བཞིན་ཡོད་པས་དྲུང་བཅར་ཐམས་ཅད་ངེས་ཤེས་
གཏིང་ནས་སྐྱེ་བ་དང༌། སློབ་མ་རྣམས་ཀྱི་ཐེ་ཚོམ་དོགས་གཅོད་སོགས་ཞུ་དགོས་པ་དག་
གིས་སྤོབས་མིན་བྱུང་ན། དོན་ཡིད་ལ་དྲན་བཞིན་མདུན་དེར་བསྡད་ནས་དགའ་བར་འཇུག་
ཅེས་ཀུན་ནས་གླེང་པ་དང༌། གཞན་ཡང་རྣམ་རྟོག་གང་སྐྱེས་ཐམས་ཅད་སྐུ་མདུན་དེ་ཉིད་
དུ་གསུང་འཕྲོས་ཀྱི་ཞར་ལ་ཐོལ་གྱིས་གསུངས་པ་མང་བས་དྲུང་ན་གནས་ཚེ་ཚུལ་མ་ཡིན་པའི་
རྣམ་རྟོག་ངན་པ་སྐྱེ་མི་ཕོད་པ་ལྟ་བུར་བྱུང་བ་དང༌། ཇོ་བོའི་བྱང་ཆུབ་ལམ་སྒྲོན་སོགས་ནས་
མངོན་ཤེས་ཡོད་མེད་ཀྱི་ཁྱད་ཀྱིས་གཞན་དོན་བྱེད་པ་ལ་འདབ་ལྡན་དང་རྐང་འགྲོས་ཀྱི་ཁྱད་
སོགས་གསུངས་པ་ལྟར། སློབ་མའི་རྒྱུད་ཚོད་ས་ཆུ་མེ་རླུང་ནམ་མཁའི་ཁམས་སོགས་ཐོགས་
མེད་ཏུ་མཁྱེན་པས་གཟིགས་ཕྱིར་སྐལ་ལྡན་གཅིག་ཆར་བའི་རིགས་ཅན་རྣམས་ལ་གནས་
ལུགས་ཀྱི་ངོ་སྤྲོད་ཆིག་ཆོད་རང་གྲོལ་ཅར་ཕོག་ཏུ་མཛད་པ་མང་པོ་ཡོད་པ་དང་། རིམ་གྱིས་
པ་སོགས་ལ་འདུལ་བ་དག་སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས།
ཉོན་མོངས་རྣམ་པར་འཇོམས་པ་ཤེས་བྱས་ཏེ། །ཐོག་མར་ཞི་གནས་བཙལ་བྱ་དེ་ཡང་ནི། །
འཇིག་རྟེན་ཆགས་པ་མེད་ལ་མངོན་དགས་འགྲུབ། །སོགས་གསུངས་པ་དང་། ཡང་ཏིག་ལས།
ལྷ་དང་མི་ཡི་སེམས་འཛིན། བྱང་ཆུབ་སེམས་དཔའི་བསམ་གཏན། དེ་བཞིན་གཤེགས་པའི་
དགོངས་པ་སོགས་གསུངས་པ་ལྟར། འགའ་ཞིག་ལ་ཡུན་རིང་པོར་ཞི་གནས་བརྟན་ཆ་ཐོབ་
ངེས་མཛད་པ་དང་། ཡང་འགའ་ཞིག་ལ་ཡུན་ཐུང་ངུས་ཀྱང་ཆོག་པ་སྟེ་གང་ལྟར་ཡང་བསྒོམ་
བྱའི་ཞེན་པ་དག་པ་ན་གནས་ལུགས་རྗེན་ཅེར་སྟོན་པ་ནི་གཅིག་ཏུ་ན་གདམས་ངག་བཀའ་
གཞུང་དང་མཐུན་པ་དང་། གཉིས་སུ་རྒྱུད་ཚོད་གཟིགས་པ་དང༌། གསུམ་ན་ཆོས་བདག་

གསང་བའི་གཉེར་འཛིན་གྱིས་ལུང་སྟོན་ནས་ཚད་བཟུང་བ་ཡིན་པས། རྒྱུད་ཚོད་དང་མ་བསྟུན་
ན་ཆོས་རྫོགས་ཆེན་ཡིན་ཀྱང་སྣོད་དབང་རྣོན་འབའ་ཞིག་འོང་དཀའ་བས་གང་ཟག་རྫོགས་
ཆེན་ཏུ་མ་བྱུང་ཞེས་པ་ལྟར་ཆོས་དང་གང་ཟག་ཡ་བྲལ་དུ་མི་འགྱུར་བའི་ཕྱིར། གཅིག་དཔེ
ཀུན་འགེབས་ལྟ་བུ་མ་ཡིན་པར་རྒྱུད་ཚོད་བཞིན་ཁྲིད་པས་དོན་དུ་འགྱུར་ངེས་མཛད་ཕྱིར་བརྒྱུད་
འཛིན་བཟང་ལ་མང་བ་བྱུང་བ་ཡིན་ནོ། །
ཡང་ཐེང་གཅིག་གཟིམ་འདུག་པ་ལས་སད་ཚུལ་མཛད་འཕྲལ་ང་རྒྱ་གར་
དུ་སོང་སྟེ་ཡུལ་དེའང་སྐྱིད་པོ་རང་མི་འདུག་གསུངས་པ་སོགས་ཀྱི་རྣམ་ཐར་དང་། ཁོ་བོ་སུམ་
ཅུ་རྩ་གསུམ་དུ་ལྟད་མོ་བལྟ་བ་ལ་འགྲོ་བའི་དུས་གཅིག་ལ་ལྷ་དང་ལྷ་མིན་གཡུལ་འཐབ་སྐབས་
དང་འཕྲད་པས། ལྷའི་སྒྱོགས་བཅའ་བསྒྲིགས་ཀྱང་གཟིགས་པས་སྔ་མོ་ཐུགས་ལ་ངེས་ཀྱང་
ད་ནི་བརྗེད་ཚར་འདུག །ཧ་ལམ་འདི་འདྲ་ཞིག་ཡིན་སྙམ་ཞེས་ལྷ་པ་པདྨ་སངས་རྒྱས་ལ་བཀའ་
ཕེབས་པ་གཏེར་གསར་གཤིན་རྗེའི་དབང་ཙ་ཀ་ཏུ་བྲི་སྐབས་གསུངས་འཕྲོས་གནང༌། ལྷ་
ཡུལ་གྱི་ལྟད་མོ་མཐོང་ནས་མི་ཡུལ་གྱི་རྩེ་དགའ་ལོངས་སྤོད་ཅི་ཙམ་ཆེ་ཡང་གཟིགས་མི་མོས་
པ་ལྟ་བུར་འདུག་གསུངས། ཡང་དུང་དཀར་སྒང་དུ་གཟིམ་ཚང་ཕུབ་ནས་བཞུགས་སྐབས།
སྲོད་ནས་བཟུང་ཉམས་མགུར་ཁོ་ནར་གསུངས་པའི་སྒྲ་ཐོས་པ་ལས་ཉེ་ཆར་དུ་ལྷ་འདྲེའི་ཟིལ་
མི་བཟོད་པས་སློབ་མ་གཅིག་ཀྱང་འགྲོ་མི་ནུས་པར་ཡོད་སྐབས་སུ་གསུང་མགུར་ལ་ཉན་པ་
ཙམ་ལས་བློ་འཛིན་དང་དཔེ་གཅོད་སོགས་སུས་ཀྱང་མ་བྱས་པར་ལྷག །དེའི་སྐོར་དུ་མི་
གཟུགས་ཧ་ལམ་ཚོགས་བདག་ལྟ་བུ་སྣ་རིང་པོ་ས་ལ་ཐུག་འདུག་པ་ཞིག་དང་གསུང་གླེང་མཛད་
པས་ཁོ་གླུ་ཚིག་ལ་ཤིན་ཏུ་མཁས་པ་ཞིག་འདུག་གསུངས། གདན་སའི་བྱང་ཕྱོགས་ལས་ཧ་
ཅང་ཐག་མི་རིང་པར་རྫ་འཕན་ཞེས་པའི་རྒྱབ་ངོས་རྫ་དིལ་ཞིག་ཡོད་པ་དེ་ལ། བུད་མེད་སྐྲ་
དཀར་པོ་དྲེའུ་དཀར་མོ་ཞོན་པ་མིང་རྡོ་རྗེ་དྲག་མོ་རྒྱལ་ཞེས་པ་གླུ་དབྱངས་ལེན་པ་ལ་ཤིན་ཏུ་
མཁས་པ་ཞིག་སྐབས་སུ་ཆོས་ཞུ་བ་སོགས་འོང་དར་གསུངས། དེ་རིགས་ཕྱག་བྲིས་གནང་
བ་པོད་ཆེན་གཅིག་ཙམ་བཞུགས་པ་བྱིན་ཟའི་དབྱིངས་སུ་སྦས་མཛད། ཕྱིས་སུ་ཚིག་དེ་རིགས་

ལ་ཐུགས་དཔྱད་རེ་གནང་དུས་སྙན་དངགས་མཁན་མཁས་པའི་ཚིག་ལྟ་བུའི་སྡེབ་སྦྱོར་འགྲིག་
པོ་རང་ཡོད་ཀྱང་དེ་འདྲས་ཅི་བྱེད་དགོས་པ་མེད་གསུངས་ནས་བཏང་སྙོམས་སུ་འཇོག་མཛད།
ཡང་གནམ་ཆོས་སྔོན་འགྲོའི་ཁྲིད་ཡིག་བསྒྲིག་རྒྱུ་ཐོག་མར་ཞུ་བ་དང་ལྷན་ཅིག་འབྲུག་གི་སྒྲ་
གྲགས་པས་རྟེན་འབྲེལ་ལེགས་གསུངས་པ་དང༌། བསྒྲིག་སྐབས་སྲུང་མ་རྣམས་ཐེང་རེ་མི་
དགའ་བ་དང་། ཐེང་རེ་དགའ་བའི་རྣམ་འགྱུར་སྟོན་པ་སོགས་བྱེད། འདིས་ཐུགས་གཏེར་
འདིའི་བསྟན་པ་ལ་ཅུང་ཟད་ཕན་སྙམ། གནམ་ཆོས་ཀྱི་སྒྲུབ་ཐབས་རབ་འབྱམས་འདི་དང་
ངེས་པར་གྲངས་འདྲ་བ་ཞིག་ཁོ་བོ་ལ་བབས་པ་ཡིན་ཀྱང་སྒྲུབ་ཐབས་ཁ་ཤས་རྟེན་འབྲེལ་
ཙམ་དུ་ཕབ་པ་ལས་གཞན་རྣམས་བཏང་སྙོམས་སུ་བཞག་པ་ཡིན། ལར་གནམ་ཆོས་འདི་
ལ་སྔར་འདྲིས་ཞིག་ཡོད་ཅིང༌། འདིའི་དགོངས་དོན་གྱི་གནད་ཤེས་པ་ཞིག་ཡིན་གསུངས།
ནང་གཅིག་འབྲི་མོག་དོ་ཕོ་དེས་ཐག་རིང་པོ་དེ་ཙམ་ནས་བསྐྱེལ་བ་ལམ་བར་དཀའ་ཚེགས་
ཆེ་བ་དགོས་མེད་ཀྱི་ཉེས་པར་འདུག་གསུངས། འབྲི་མོག་སུས་ཕུལ་ཞུས་པས་ཅང་མི་གསུང་
བའི་ཕྱིར་ཉིན་རྫ་ཡུལ་དབང་འདུས་ནས་འབྲི་མོག་འབྱོར་བ་སོགས་ལྐོག་གྱུར་མཁྱེན་པའི་
སྐབས་ཕྲན་ཚེགས་རྣམས་ནི་བྲིར་མི་ལང་། སློབ་མ་རྣམས་རང་ཡུལ་འགྲོ་ཁར་ཕྱིན་ཆད་འཕྲད་
འོང་མི་འོང་དང༌། ཁྱོད་རང་འཚུབས་པས་གཟོབ་གསུངས་པ་སོགས། རྗེས་ནས་དེ་ཁོ་ན་
ལྟར་གྱུར་པ་དང༌། སྒོ་ཁྱི་གཏུམ་པོ་ཞིག་རྒས་ནས་ལུས་ལ་རྨ་འབུས་གཡེངས་ཀྱང་འཆི་མ་
ཐུབ་པ་སློབ་མ་བཟང་ཤོས་རྣམས་ཀྱི་སྒོར་འོང་སྟེ་སྙིང་རྗེའི་སྐད་འབྱིན་ཅིང་སྨོན་ལམ་ཞུ་བའི་
རྣམ་པ་བྱེད་པ་དེ། སྔོན་སྔགས་འཆལ་དཀོར་ཟན་ཞིག་གི་སྐྱེ་བ་ཡིན་འདུག །ད་དུང་སྐྱེ་བ་
འགའ་ལ་འདི་འདྲ་མྱོང་དགོས་འདུག །ལར་རང་རས་ལེགས་པར་མ་གཟབ་ན་དེང་སང་ཀུན་
གྱི་མཆོད་གནས་སུ་བྱེད་ཀྱང་སླད་ནས་ལུས་ངན་ཐ་ཆད་འདི་འདྲ་མི་ལེན་པའི་ངེས་པ་མི་འདུག་
པས་གཞིག་འཚལ་གསུངས་པ་དང་། བུད་མེད་རང་རྒྱུད་བསད་པའི་ལས་འབྲས་ཀྱིས་ཚ་
དམྱལ་དུ་མེའི་འོབ་ཏུ་འཚིག་ཅིང་སྐབས་སུ་བྱིས་པ་དེའང་བང་དུ་འགྲོ་ཞིང་མ་བུ་གཉིས་ཀར་
སྡུག་བསྔལ་ཆེན་པོ་མྱོང་བས་སྐབས་རེར་སྡུག་བསྔལ་ལས་གྲོལ་དཀའ་འདུག་ཅེས་རྒྱུ་འབྲས་

བསླུ་མེད་ལ་ཡིད་ཆེས་པའི་དགོངས་པ་ཅན་གྱི་གསུང་ཡང་སྡུག་བསྔལ་རྒྱུ་འབྲས་གཉིས་
ལས་གསོན་གཤིན་རྣམས་གྲོལ་བར་མཛད་པ་སོགས་སྔ་ཕྱིའི་སྐྱེ་རྒྱུད་གསུངས་པའང་མང་
དུ་ཡོད་ཅིང་། རང་དོན་ཆགས་སྡང་གིས་ལས་སྦྱོར་བརྩམས་པ་སྦྱོར་དངོས་རྗེས་གསུམ་ཚང་
བ་ཉོན་མོངས་རང་རྒྱུད་པར་སོང་བས་ལས་ངན་ཚབས་ཆེར་བསགས་པ་ནི་གསང་
ནང་པའི་ལུགས་མིན་གསུངས་ཏེ། ༧རྗེ་བཙུན་ཐུགས་རྗེའི་གཏེར་ཆེན་མཚུངས་མེད་གྲུབ་པའི་
དབང་ཕྱུག་འདིའི་མངོན་སུམ་མཐོང་བའི་ཆོས་ལས་ཆགས་སྡང་གཟུང་འཛིན་རང་མཚན་པའི་
རྟོག་ཚོགས་དབྱིངས་སུ་སངས་ཏེ་གུ་ཡངས་གཏད་མེད་ཀྱི་རྣལ་འབྱོར་རྫོགས་པ་ཆེན་པོའི་
ཆོས་དང་གང་ཟག་དུ་མ་རོ་གཅིག་ཏུ་སོང་བ་སེམས་ཅན་ཀུན་ལ་སྙོམས་པའི་ཐུགས་རྗེས་འགྲོ་
ཀུན་སྲིད་མཚོ་ལས་གྲོལ་བའི་ཕྲིན་ལས་ལ་རྟག་ཏུ་འཇུག་པས་སྐྱེ་འཇུག་ལ་དབང་ཐོབ་པས་
རིག་པ་བཅུག་པས་སེམས་ཅན་ལས་བཟང་ངན་མེད་པར་འདྲོངས་གསུངས་པའི་དོན་དེར་ངེས་
པ། ལྔ་བདོའི་མུན་ཁྲོད་དུ་རྒྱལ་བའི་ཐུགས་རྗེའི་ཉི་མ་ཡུད་ཙམ་ཤར་བའི་ཚུལ་འདིར་བསམ་
གྱིན། བློ་ལྡན་སུ་ཞིག་དད་པའི་པདྨོ་དབང་མེད་དུ་གྲོལ་བར་ཅིའི་ཕྱིར་མི་བྱེད། ཡང་རྨུག་
སངས་སུ་བྱོན་པའི་ལམ་ཁར་ས་ངན་པའི་དགྲ་རྐུན་གྱིས་གནོད་པ་བྱེད་ཤོམ་དུས། ཉི་ཤུ་དགུའི་
མཚན་གུང་ལ་སྨག་གིས་མི་བསྒྲིབ་པར་ལམ་གྱི་རྡེའུ་ཕྲ་མོ་ཡང་མཐོང་བའི་འོད་ཡོད་པས། ཞལ་
ནས་རང་ལ་དུས་ཀུན་གུ་རུ་རིན་པོ་ཆེའི་ཕྱག་མཐིལ་དུ་བཟུང་བ་ལྟ་བུ་དང་། སྲུང་མ་རྣམས་ཀྱི་
མགོན་སྐྱབས་ཆེན་པོ་ཡོད་འདུག་གསུངས། རྨུག་སངས་ཀྱི་གནས་སྲུང་ཁྲོ་འབར་ཉིད་སྐབས་
སྐབས་སུ་བསུ་མ་ལན་མང་བྱུང་ཞིང་རྨུག་སངས་སུ་བཞུགས་སྐབས་གནས་ཡུལ་ཕྱི་ནང་གི་
བཀོད་པ་ངོ་མཚར་བར་གཟིགས་པའི་གནས་ཡིག་མཛད་ནས་གནས་ངོ་གསར་དུ་སྟོན་པས་
སྔར་མཐོང་ཐོས་སུ་མ་གྱུར་པའི་སྒྲུབ་ཕུག་དང་རང་བྱོན་དུ་མ་མཐོང་ཆོས་སུ་གྱུར་ཏེ་ངེས་ཤེས་
གཏིང་ནས་རྙེད་པ་དང་། རིག་འཛིན་མི་འགྱུར་རྡོ་རྗེའི་སྐུ་གདུང་མཆོད་རྟེན་དེ་ཉིད་མདོ་ཁམས་
ཀྱིས་གནད་དུ་མེ་བཙའ་ལྟ་བུར་ཤིན་ཏུ་གནད་ཆེ་བས་ཕྱག་སྐོར་གྱི་ཕན་ཡོན་སོགས་ཡེ་ཤེས་
ཀྱི་གཟིགས་པ་དག་པས་སྩལ་བའི་དཀར་ཆག་ཞིབ་རྒྱས་སུ་གདམས་ཤིང་། སྔར་དུས་དགོན་

གནས་སྤོས་ཤུལ་གྱི་གནས་རྙིང་ས་མིག་དེ་མ་སྟོངས་ན་གནད་ཤིན་ཏུ་ཆེ་བས་རི་ཁྲོད་ཐེབས་
དགོས་ཚུལ་ཉིད་སློབ་ཚེ་སྤྲུལ་ཆོས་ཀྱི་བློ་གྲོས་ལ་ཞལ་བཀོད་གནང་། ཁྲོ་འབར་གྱིས་རྨུགས་
སངས་དུ་བཞུགས་པར་ཞུ་བ་མང་དུ་ཕུལ་ཞིང་ཕྱིར་ཕེབས་སྐབས་སུ་བཤོལ་མ་མཚན་མོ་རྟ་
དྲེའུ་རིགས་ས་བསྐང་ཞིག་ཏུ་དེད་སོང་བ་སོགས་ཐབས་སྣ་ཚོགས་ཀྱིས་བྱས་ཤིང་། གྲྭ་པ་ཚོའི་
རྨི་ལམ་དུའང་དུག་སྦྲུལ་ཆེན་པོ་ཞིག་གིས་སྒར་མཐའ་དཀྲི་བར་རྨིས་པ་གཞི་བདག་གི་བཤོལ་
མ་བཏབ་པའི་ལྟས་སུ་འདུག་གསུངས། ཧོར་ཟླ་བཅུ་གཅིག་པའི་ནང་ཡིན་ཀྱང༌། འབྲུག་སྒྲ་
ལྡིར་ཞིང་སེར་བ་བབས་པ་སོགས་བྱས་པས། ཁྲོ་འབར་གྱི་གསོལ་བསྡུས་འདི་ཉིད་ཀྱང་ཕྱིར་
ཉིན་བྱོན་ཁར་དེར་ཕབ་པར་མཛད། དགུང་གྲངས་དོན་གཅིག་སོན་པའི་སྐབས་ནང་གཅིག་
ཉི་ཤར་ལ་ཞལ་ནས། ད་ནང་འཛམ་གླིང་སྐྱེས་བུ་གེ་སར་གྱིས་རྫུ་འཕྲུལ་ཉི་རྡུལ་ལྟ་བུ་འདི་
ཞེས་ཁ་ཚོན་གཅོད་དཀའ་བའི་ཉམས་སྣང་དང་། དུས་ཀྱི་ལེགས་ཉེས་སོགས་ཅི་རིགས་ཀྱི་
ལབ་གླིང་ཡང་མང་དུ་བྱུང་གསུང་ཞིང་གསོལ་མཆོད་ལྡེབ་གཅིག་ཅན་དེ་མཛད། ཡར་ངོ་མར་
ངོའི་ཚེས་བཅུའི་དུས་ལྷག་སྡུད་དང་བརྟན་མ་སོགས་དགྱེས་མི་དགྱེས་ཀྱི་རྣམ་འགྱུར་བསྟན་
ཚུལ་འདུག་ཚུལ་སོགས་མང་པོར་གསུངས་པ་དང་། ཤིང་ཁྱི་ལོ་ཧོར་ཟླ་ཚེས་བཅུ་གསུམ་ནུབ་
མོར་གཟིམ་ལམ་དུ་ཨོ་རྒྱན་མཁའ་འགྲོའི་གླིང་ན་མཁའ་འགྲོའི་ཚོགས་འཁོར་བསྐོར་བའི་
གནས་སུ་ཕེབས་སྐབས། དེ་དག་གིས་གར་དབྱངས་སོགས་མིག་འཕྲུལ་ལྟ་བུ་བརྗོད་མི་ཤེས་
པའི་རྣམ་འགྱུར་དུ་མ་འདུག་ཅིང་ནམ་མཁར་རྟེན་མེད་ལྟ་བུར་མཁའ་འགྲོ་གཉིས་ཙོག་པུར་
བཞུགས་ནས་ཕྱག་གཡས་གཡོན་གྱིས་གཅིག་གིས་འགྲམ་པ་གཡས་དང་གཅིག་གི་གཡོན་
ནས་སྐྱོར་ཏེ་ཚོགས་གླུ་སྒྲ་ཚིག་བཅས་ཤིན་ཏུ་སྙན་པོ་ཞིག་ལེན་འདུག་ཀྱང་། དེའི་ཚིག་ཐམས་
ཅད་ཕྱིར་ཉིན་ཐུགས་ལ་མ་ངེས་ཀྱང་། དེའི་རྐྱེན་གྱིས་ཚོགས་གླ་པད་དཀར་བཞད་པའི་ལང་
ཚོ་འདི་མཛད་པ་ཡིན། ཚོགས་རྫ་ས་ནི་རང་གིས་ལོངས་སྤྱོད་པ་ལས་མཆོད་དཔོན་ལྟ་བུ་ཡོད་
སྣང་མ་ཤར་བས། རྫས་ཤ་ལྔ་སོགས་མང་པོ་འདུག་པའི་ནང་ནས་ནོར་སྐྱོང་གི་ཤ་དང༌།
ཚོགས་ཆང་ཞིག་སྣོད་གཅིག་ཏུ་འདུག་པ་བཅས་ཕྱག་གཉིས་ཀྱིས་བཅུས་ཏེ་གསོལ། ལྷག་

མའི་སྐབས་སིལ་སྙན་ད་ལྟའི་ཕྱག་སྲོལ་འདི་ལྟར་དཀྲོལ་འདུག་པ་ནོར་འཁྲུལ་མེད་པར་
ཐུགས་ལ་ངེས་འདུག་གསུངས་ནས་ཡར་མར་གྱི་ཚེས་བཅུའི་དུས་མཆོད་རྣམས་ལ་སིལ་སྙན་
ཕྱག་གིས་དཀྲོལ་མཛད་ནས། འདི་ནུབ་ཕྱོགས་ཨུ་རྒྱན་མཁའ་འགྲོའི་ཕྱག་རྒྱུན་ཡིན་གསུངས།
ཀློང་གསལ་སྙིང་པོ་ལའངདག་སྣང་གི་རོལ་ཚིགས་སོགས་འདི་དང་ཕྱོགས་འདྲ་ཙམ་བཞུགས་
པས་ངོ་མཚར་ཆེ་སྙམ། ཡང་སྔོན་ཕུན་ཚོགས་དགའ་ཚལ་ན་བཞུགས་པའི་ཚེ་ཚོགས་གསུངས་
པའི་སྐབས་ཤིག་ན། དགེ་མ་བསམ་སྒྲོན་སོགས་བཞི་ལ་ལྷག་མགྲོན་བབས་པར་རྗེ་ཉིད་ཀྱི་
ཕྱག་ནས་སིལ་སྙན་གྱིས་ལྷག་རོལ་དག་སྣང་ལྟར་ཉམས་མཚར་ལྟ་བུས་ལན་གསུམ་བརྡུང་
ཚེ། ཕན་ཚུན་གྱིས་མིག་ཟུར་ཙམ་ཡང་མི་ལྟ་བར་བྲོ་གར་ལྟར་འཆམས་པ་ཤིན་ཏུ་འགྲིགས་
པའི་མི་གཅིག་གི་གང་ལྟར་བྱུང་བས་ངེས་པར་ལྷག་སྡུད་ཕེབས་པའི་རྟགས་སོལ་མེད་དུ་སྣང་
ཡང༌། དེ་སྐབས་བླ་སློབ་རྣམས་སྤྲོས་མེད་ཁོ་ནར་བཞུགས་གཤིས་འཆམས་ཚུལ་སོགས་
དམིགས་བསལ་ངེས་པ་རྗེས་སུ་མི་འདུག །ཡང་སྐབས་ཞིག་ཚོགས་འཁོར་དུས་ལྷག་མགྲོན་
གྱི་གཙོ་བོ་མཁའ་འགྲོ་ལྔ་འདུག །ལྔ་དེའི་གཙོ་མོ་ལ་གསེར་གྱི་སྟོད་ཁེབས་ཅན་ཞིག་གཟིགས་
སྣང་བྱུང་གསུངས་པས། ལྷག་ཁྲིའི་སྟེང་ལྷག་མ་མཆོད་སྐབས། དངོས་སུ་བྱ་རྒོད་ལྔ་ལ་གཅིག་
གི་སྟོད་ཀྱི་སྤུ་ཐམས་ཅད་སེར་པོར་གྱུར་པ་སྔར་མཐོང་མ་མྱོང་བ་ཞིག་བཅས་བྱུང་ནས་ལྷག་
མ་ཟོས་པ་ཐམས་ཅད་ཀྱིས་ཐུན་མོང་དུ་གྱུར་ཏེ། ཞལ་ནས་མཁའ་འགྲོ་རྣམས་བྱ་རྒོད་སོགས་
བརྫུ་ཞེས་ཟེར་བ་དེ་བདེན་པར་འདུག་གསུངས། དེ་སོགས་ཀྱིས་མཚོན་ཚོགས་མཆོད་སྐབས་
ཕལ་ཆེར་ལ་བྱ་རྒོད་འདུས་ནས་ཚོགས་གཏོར་ལེན་པ་བྱུང༌། རི་བསང་སྐབས། ཐེང་རེར་
ད་ལོ་བོད་ཀྱི་མགུལ་ལྷ་རྣམས་དབུ་འཕང་མཐོ་འདུག་ཅེས་པ་དང་། ཐེང་འགར་ཡུལ་ལྷ་ཀུན་
སྟོབས་ཞན་འདུག་སོགས་སྒྲིབ་བྲལ་སྤྱན་གྱིས་དུས་ཀུན་གཟིགས་པར་ཆགས་ཐོགས་མ་མཆིས་
མོད། སྐབས་རེས་འགའ་ཙམ་ཐོལ་བྱུང་ལྟ་བུས་དེ་འདྲའི་རིགས་ཅུང་ཟད་ཙམ་གསུངས་པ་
ལས་རྒྱུན་དུ་གསུངས་ཐུབ་པ་མིན་ཅིང་། ཀུན་གྱིས་ཐུན་མོང་དུ་རྟོགས་ནུས་པའི་མཁྱེན་ཚུལ་
དང་མཛད་སྤྱོད་ཕྲ་ཞིབ་ཕལ་ཆེར་ཀྱང་ཞིབ་ཏུ་བྲིར་མ་ལངས་ཤིང་། ས་བོན་ཙམ་འདི་ལས་

དགོས་པ་ཡང་ཆེ་བར་མ་མཐོང་ངོ་། །
བདུན་པ་ནི། པདྨས་ལུང་བསྟན་མཁའ་འགྲོས་བརྡ་རིས་གཏད། །རིག་
འཛིན་གར་གྱི་དབང་ཕྱུག་བཞད་པ་རྩལ། །གསོལ་བ་འདེབས་སོ་རིམ་གཉིས་མཐར་ཕྱིན་
ཤོག །ཅེས་གསུངས་པ་ནི། རྒྱལ་ཀུན་སྤྱི་གཟུགས་མཚོ་སྐྱེས་རྡོ་རྗེའི་ཞལ་དངོས་ཉམས་སུ་
ལན་གསུམ་མཇལ་ཞིང་ཟབ་མོ་གཏེར་གྱི་བཀའ་བབས་པའི་ཚེ་མཚན་དེ་ཉིད་རྩལ་བ་ཡིན་
ལ། དེ་ཚུལ་རག་རིམ་ཙམ་ལས་མ་གསུངས་ཀྱང་། རང་གཏེར་ལས། རང་བྱུང་ཨོ་རྒྱན་པདྨ་
ཐོད་ཕྲེང་གིས༔ རིག་འཛིན་འགྲོ་འདུལ་དཔའ་བོ་རྡོ་རྗེ་ལ༔ སྐད་ཅིག་འབྲལ་མེད་བྱིན་
བརླབས་དབང་བསྐུར་ནས༔ ཞེས་པ་ལྟར། གུ་རུ་ཉིད་དང་འབྲལ་བ་མེད་པ་རྡོ་རྗེའི་ལུངགིས་
གསལ་བཞིན་ལ། །སྔར་དགུང་གྲངས་བཅུ་སྐོར་དུས་ཙམ་ཞིག་ལ། དུང་རལ་གནས་མདུན་
དུ་སྐུ་རྩེད་ལྟ་བུར་བྱོན་སྐབས་ཕ་ཝང་ཞིག་གི་སྟེང་ན་གུ་རུ་རིན་པོ་ཆེ་རྒྱན་དང་ཆ་ལུགས་ཤིན་
ཏུ་གསལ་བ། ཕྱག་གཡོན་མཉམ་བཞག་གི་སྟེང་ན་གཏེར་སྒྲོམ་བསྣུམས་པ། ཞབས་གཉིས་
བཞེངས་སྟབས་ཅན་འོད་སྔོན་པོའི་ཀློང་ན་བཞུགས་པ་མཇལ་བས་དད་མོས་ཆེན་པོས་ཕྱག་
འཚལ་ཞིང་ཕྱག་དབང་ཞུ་དགོས་དགོངས་ནས་རྡོ་དེའི་ངོ་ལ་བྱོན་པས་ཕྱག་གཉིས། ཞབས་
གཉིས་བཅས་ཀྱི་རྗེས་ཟན་ལ་གཏོད་པ་བཞིན་ཤིན་ཏུ་སྒྲོས་ལྡན་བྱུང་བ་འདུག་ཀྱང་། ཉེ་སྐོར་
དུ་ཁོང་ལ་ཕྲག་དོག་ཅིང་མི་དགའ་བའི་མི་ཞིག་ཡོད་པ་དེས།རྡོ་དང་ལྕགས་སོགས་ཀྱིས་ཕྱག་
རྗེས་དེ་བཅད་ཅིང་ཞབས་རྗེས་ལ་མང་དུ་བརྩོག་ཀྱང་། ཞབས་རྗེས་ལ་ད་དུང་གསལ་བོར་
ཡོད་ཅིང་ཕྱག་རྗེས་ཀྱི་ཤུལ་འདི་རེད་སྙམ་པ་བཅས་གནས་མདུན་གཡས་གཡོན་ཕྱོགས་སྤང་
ལྗོངས་ཀྱི་དཀྱིལ་ན་བཞུགས། ཡང་དགུང་གྲངས་ཉུང་སྐབས་སྐོར་ཅིག་མི་ཤི་སར་གདན་
འདྲེན་ཞིག་གི་དུས་སུ་ཆིབས་པ་ཡར་བཅིབས་སྐབས་རྡོ་ལ་ཞབས་རྗེས་ངོ་མཚར་ཅན་ཞིག་
བཞག་པ་ད་ལྟ་རང་གནས་རྫ་ཤར་དུ་བཞུགས། དེ་དུས་ཀྱི་གྲྭ་རྒྱ་ཤོད་པ་བླ་མ་འཇམ་དབྱངས་
ཡིན་པས་ལོ་རྒྱུས་ཞིབ་ཏུ་འདུག །དེ་རྗེས་གཡུ་རྩེའི་ཉེ་འདབས་སུ་ཞབས་རྗེས་ཞིག་བཏོན་
པ་རྡོ་ཆུང་ངུ་ལས་མེད་པས་འདི་འདྲ་ལ་དོན་ཅིའང་མེད་གསུངས་ཏེ་རྡོ་ཁ་སྒྲུབ་བཅུག་པར་

མཛད་པས་ཕྱིས་ངོས་མ་ཟིན། གཞན་ཡང་རིག་འཛིན་བརྒྱུད་པའི་ཞལ་མཇལ་སྐོར་མང་ཚུལ་
གསུངས་ཟུར་ཙམ་ལས་ཞིབ་པར་སྤྲོས་པ་མི་མཛད་ཅིང་། གཏེར་ཁ་བབས་པ་རྣམས་ལས་
ཆོས་ཚན་ད་ལྟ་བཞུགས་པ་ཁ་ཤས་འདི་ལས་རྒྱས་པར་འབེབས་ཐུབ་པ་མ་བྱུང་ཡང་། རང་
གཏེར་ཡང་གསང་ཧཱུཾ་སྒྲུབ་ཡེ་ཤེས་སྙིང་པོ་ལས། ཁྱད་པར་འབངས་གྲོགས་རྣམ་གསུམ་གྱི༔
ཐུགས་བསྐྱེད་ཕྲིན་ལས་གཅིག་བསྡུས་པ༔ ཟབ་གཏེར་ཉེར་ལྔ་ཐུགས་གཏེར་བདག༔ ཤེས་
རབ་རྩལ་འཆང་སྦས་པའི་ཚུལ༔ ཆུ་ཁམས་གདུག་པ་ཅན་གྱི་ལོ༔ བརླ་གཡས་སྨེ་བ་སྤྱན་
འདྲས་མཚན༔ འདྲིས་དཀའི་བརྟུལ་ཞུགས་འཛིན་པ་ཞིག༔ མདོ་ཁམས་ཤར་གྱི་ཕྱོགས་ནས་
འབྱུང་༔ ཞེས་དང༌། གནས་ཆེན་ཉེར་ལྔ་གངས་རི་ཆེན་པོ་བདུན༔ མཚོ་ཆེན་གསུལ་ལ་
གནས་པའི་ཟབ་གཏེར་བདག༔ ཞེས་སོགས་གསུངས་པ་ལྟར། སྟོད་རྒྱ་གར་དུར་ཁྲོད་
རྔམས་པ་སྒྲ་སྒྲོགས། སྨད་རྟ་འུ་སྦར་ཞབས། ཤར་བྲག་དཀར་སྤྲེལ་རྫོང་ཚུན་གྱིས་གཏེར་
རྒྱ་ཆེར་ལ་དབང་ཚུལ་ལས། རྣམ་ཐར་དུ་སྐུ་གསུང་ཐུགས་རྟེན་གང་ཡང་མ་འབྱོར་གསུངས་
ཀྱང༌། ཐེང་འགར་གསུང་འཕྲོས་དངོས་ལས་ཐོས་པ་ནི་ཆོས་ནོར་རྫས་གཏེར་མང་པོ་རྩོལ་
མེད་དུ་ལག་ཏུ་འབྱོར་ཀྱང་ད་ལྟ་དགོས་གར་མི་ཆེ་བར་མཐོང་ནས་རུལ་ཞིག་ཇི་འདྲ་རེད་
ཡོད་ཀྱང་མ་འོངས་འགྲོ་བའི་དོན་དུ་སྨོན་ལམ་བཏབ་ནས་སྦས་ཡོད་གསུངས། རང་གཏེར་
དང་ཡང་གཏེར་སོགས་ཅི་རིགས་ལས་མཐོང་ཐོས་ནི། རྡོ་རྗེ་གྲོ་ལོད་ཀྱི་སྒྲུབ་སྐོར།ས་གཏེར་
ཁྲོམ་གྱི་འབྲི་ཐང་ཀོ་རོ་བྲག་ཏུ་བཞུགས་པ་གཏེར་ནས་གདན་དྲང་ཏུ་མ་མཛད་པ་ཕྱིས་ཐང་
ལོ་གཏེར་སྟོན་འཇིགས་མེད་ནས་བཏོན་མཛད། སྐྱབས་རྗེ་བླ་མའི་ཟབ་དགོངས་གཏེར་ཁ་
གཉིས་བཞུགས་པ་ལས་ཟུང་འགྲེལ་གྲོ་ལོད་སྒྲུབ་པ་འདི་གཏན་ལ་ཕབ། སྙིགས་དུས་ཀྱི་འོག་
གདོན་དང་། རྒྱལ་འགོང་སོགས་ཀྱི་གཉེན་པོ་བྱིན་རླབས་ཤིན་ཏུ་ཆེ་གསུངས། མི་ལོ་ཉེར་
གཅིག་བར་དུ་སུ་ལ་རླུང་ཕྱོགས་ཙམ་མ་བསྒྲགས་པར་ཉམས་བཞེས་མཛད། རང་བྱུང་ཁྲོ་
རྒྱལ་ཉིད་ཀྱི་རང་ཞལ་མཇལ། ཞེས་ཀྱང་གསུངས། ཕྱག་རྡོར་གཏུམ་པོའི་ཆོས་སྐོར་མཁྱེན་
བརྩེའི་དབང་པོས་ལུང་བསྟན་པ་ལོ་ཤས་ལྷག་པས་ཕྱིས་གཏེར་སྟོན་འཇིགས་མེད་ནས། ཤོག་

སེར། རྩ་བའི་རིལ་བུ་རྣམས་གཏེར་ནས་གདན་དྲངས་ཏེ་ཕུལ། སྐུ་རྟེན་དང༌། ཐུགས་རྟེན་
གནམ་ལྕགས་རྡོ་རྗེ། རྫས་གཏེར་སོགས་ཡོད་པ་ཕྱག་ཏུ་མ་འབྱོར། ཤོག་སེར་མཚོ་རྒྱལ་
ཕྱག་བྲིས་ལས། འབེབས་སྐབས་བརྡ་རྒྱས་འབྲིང་བསྡུས་གསུམ་འཆར་བ་ལས་བརྡ་འབེབ་
འབྲིང་པོ་ལྟར་ཕབ་མཛད། རྡོར་སེམས་འདིའི་བཤགས་རྒྱུད་ཀྱི་ཚིག་རྣམས་སངས་རྒྱས་གླིང་
པའི་གཏེར་ཆོས་དང་ཕལ་ཆེར་ཞུ་དག་ཕེར་བས་ཐུགས་སྤྲོ་བ་བཅས་འབེབ་རྒྱུ་མཛད་གསུང་།
དགེ་སློང་བསྟན་འཛིན་རྒྱལ་མཚན་བད་ཀན་མིད་གཅུས་ཀྱིས་བསྟན་གཞི་ཆེར་ཐེབས་ནས་
ཡོད་སྐབས་འཕྲལ་དུ་ཁྱོད་རང་ནས་བྲིས་ཞེས་ཕེབས་པར། ཁོ་བོ་ནད་འདི་ལྟ་བུས་མནར་
བ་ལ་ཅི་གསུངས་ཡིན་སྙམ་བཞིན་བྲིས་པས། ཕྱིས་ནད་རང་དྭངས་སུ་སོང༌། ཁོང་ལ་སྒྲིབ་
སྦྱང་དང༌། ཆོས་ཟབ་མོས་ཕན་ཐོགས་པ་ལ་དགོངས་ཡིན་འདུག་ཟེར། ཐུགས་རྗེ་ཆེན་པོ་
འཁོར་བ་དོང་སྤྲུག་འདིའི་སྒོ་ནས་མ་ཎི་དུང་ཕྱུར་ཁོ་ན་ཁས་ལེན་ཞུ་གྲུབ་སྟོང་ཕྲག་མང་པོ་བྱུང་
བས་འགྲོ་དོན་རྒྱ་ཆེར་བྱུང་གསུངས། སྒྲུབ་ཐབས་སྐོར་རེ་རེ་ལའང་ལས་ཚོགས་སོགས་མཐའ་
ཡས་པ་བཞུགས་ཀྱང་། རྒྱུན་ཁྱེར་ཙམ་ཕ་བརྒྱུད་དང་། གཤིན་རྗེ་དགྲ་ལས་རྣམ་རྒྱལ་ལའང་
སྒྲུབ་སྐོར་པོད་ཆེན་གཅིག་ཡོད་ཀྱང་བཏང་སྙོམས་སུ་བཞག་གསུངས། བླ་མ་ནོར་ལྷའི་སྐོར་
སོགས་པོད་ལྔ་དྲུག་ཙམ་ལས་གཏན་ལ་ཕེབས་མ་ཐུབ། འབྲི་ཐང་དུ་ཙནྡན་གྱིས་དྲེལ་ཤིང་
བྱས་པ་ཤོག་སེར་མཚོ་རྒྱལ་གྱི་དབུ་སྐྲས་བཅིངས་བ་གུ་རུ་རིན་པོ་ཆེའི་རྣམ་ཐར་ཤིན་ཏུ་རྒྱས་
པ་ཞིག་བཞུགས་ཀྱང་རྟེན་འབྲེལ་འཕྲོ་ཅན་དུ་སོང་། བླ་མ་ཡང་གསང་སྐོར་ཤོག་སེར་དང༌།
བུ་དཔེ་ཞལ་བཤུས་བཅས་སླར་ཡང་གཏེར་དུ་སྦས་མཛད། ཆོས་སྒར་གྱི་ཉེ་སྐོར་ཐང་རྒྱལ་
སྒྲུབ་ཕུག་གཡས་ཕྱོགས་བྲག་དཀར་པོ་ཞིག་ཡོད་པ་འདིར་རྫ་སྒྲོམ་ཆེན་པོ་ཞིག་གི་ནང་ཤོག་
སེར་མང་པོ་ཡོད་པ་ཤིན་ཏུ་གསང་རྒྱ་དགོས་པའི་ཁ་བྱང་ཡོད་པ་ལྟར་རླུང་ཕྱོགས་ཙམ་ཡང་
གཞན་གྱིས་གོ་ཐོས་མེད་ཀྱང་། མི་མིན་གྱིས་གསང་རྒྱ་ཁྲོལ་བའི་གཏམ་ཉེ་སྐོར་སློབ་མ་མང་
པོས་སང་ཉིན་གཏེར་བཞེས་རྒྱུ་རེད་ཟེར་བའི་འུར་སྒྲོགས་ཀྱིས་རྟེན་འབྲེལ་འཕྲོ་ཅན་དུ་སོང་
ཞེས་ཕེབས། ཨ་བསྭེ་ཕ་ཝཾ་བོན་མོ་ནས་ཐབས་ཀྱིས་གཏེར་སྒོ་འབྱེད་པའི་ནང་གཏེར་བཙས་

སོལ་བའི་དཀྱིལ་ན་གསེར་གྱི་སྒྲོམ་བུ་མཐེ་བོང་ཙམ་འདུག་པ་སླར་སྤ་བར་མཛད་པ་ནི་འཕྲུལ་
གཏེར་ཡིན་ཚུལ་གསུངས། བྱ་ཤ་ཟན་གྱིས་གནས་བཅའ་བ་ཞིག་ན་གཏེར་ཞིག་ཡོད་གསུངས་
ནས་ཟབ་གཏེར་བླངས་མཛད་པའི་གནས་དེ་དུང་རྭ་དང་ཉེ་བ་གླག་ཚང་དང་དེར་བཞེས་པའི་
སྐུ་གསུང་ཐུགས་རྟེན་སོགས་འདིའོ་ཞེས་མ་ངེས་པས་སླར་ཡང་གཏེར་སོགས་མཛད་པ་ཡིན་
ནམ་སྙམ། གུ་རུའི་སྐུ་ཞིག་གཏེར་བྱོན་བཞུགས་པ་གྲུབ་དབང་ཤཱཀྱ་ཤྲཱིའི་མདུན་གཟུངས་
འཇུགས་རྒྱུར་ཕུལ་མཛད། མཐའ་ཁྲ་མ་ཞེས་པ་ནས་ངེས་པར་གཏེར་ཁ་ཞིག་བཞེས་འདུག་
པ་དང་། དུང་རལ་བྲག་དཀར་དུ་གནས་འདུས་སྐབས་སྐྱབས་རྗེ་བླ་མ་ཉིད་བྲག་གི་གམ་ན་
བཞུགས་པའི་སྐུ་པང་དང་བྲག་ལོགས་གཉིས་བར་འོད་དཀར་པོ་ཞིག་གིས་སྦྲེལ་བ་དེ་ནས་ས་
གཏེར་ཞིག་བཞེས། དག་སྣང་ཞལ་གཟིགས་ལུང་བསྟན་སོགས་ནི།སྤྱིར་ཚོགས་ལམ་ཆེན་
པོ་ཆོས་རྒྱུན་གྱི་ཏིང་ངེ་འཛིན་ཐོབ་ནས་སངས་རྒྱས་མང་པོ་མཐོང་ཞིང་། དངོས་སུ་ཆོས་ཉན་
ནུས་པ་དང་ཁྱད་པར་གཏེར་སྟོན་རྣམས་ལ་དག་སྣང་ལུང་བསྟན་མང་ཞིང་གཏེར་ཕྲན་ཕལ་
ཆེར་ལའང་གཟིགས་སྣང་པོད་རེ་གཉིས་ཡོད་པ་ཡང་ཁྱད་པར་རྗེ་བླ་མ་འདིར་ཡང་དག་
པའི་གཟིགས་སྣང་ཧ་ཅང་མང་ཞིང་སངས་རྒྱས་བྱང་སེམས་ཀྱིས་ཞལ་གཟིགས་པ། བརྒྱུད་
པའི་བླ་མ་ཡི་དམ་མཁའ་འགྲོ་སོགས་དག་པའི་གཟིགས་སྣང་བསམ་གྱིས་མི་ཁྱབ་པ་ཞིག་
ཡོད་པའི་གསུང་ཟུར་ཅི་རིགས་སྣང་བ་དང་། བདེ་བ་ཅན་དུ་བྱོན་པའི་དག་སྣང་ཤིན་ཏུ་རྒྱ་ཆེ་
ཞིང་ངོ་མཚར་བ་ཞིག་ཡོད་པར་འདུག་ལ།ཡི་གེར་འཁོད་ཐུབ་ཞུས་ཀྱང་མཐོངསྣང་གང་བྱུང་
ཡི་གེར་འགོད་ག་ལ་ནུས། དགོས་པའང་ཆེན་པོ་ཅི་ཡོད་གསུངས་ཞིང༌། གཞན་དག་གིས་
ཀྱང་ཉམས་དང་དག་སྣང་ལུང་བསྟན་བྱུང་ཚུལ་ཞུས་སྐབས། ཁོ་བོ་ལའང་དེ་འདྲ་མི་འཆར་
དགུ་འཆར་ཞིག་ཡོད་པ་ཡིན་ཀྱང་།ངོས་ཀྱིས་རྩིས་ཐང་བྱེད་པ་མིན། དད་པ་དང་ངེས་འབྱུང་
སྙིང་རྗེ་རྣམས་གོང་འཕེལ་དུ་བྱུང་ན་གནད་དེ་ཁོ་ན་ཆེ་བ་ཡིན། ཞེས་རྟག་ཏུ་གསུངས། གོང་
དུ་བཤད་པ་བཞིན་ལར་སར་གནས་སེམས་དཔའ་རྣམས་དང་། གཏེར་སྟོན་གྲུབ་ཐོབ་ཚད་
ལྡན་རྣམས་ལ་སངས་རྒྱས་བྱང་སེམས་རིག་འཛིན་བརྒྱུད་པ་ཀུན་གྱི་ཞལ་མཇལ་གསུང་

ཐོས་པ་སོགས་རྒྱ་ཆེ་བ་གོར་མ་ཆགས་ལ། ཁྱད་པར་རང་སྣང་རིས་མེད་ཆེན་པོ་རྟོགས་ཅིང་
འོད་གསལ་རྫོགས་པ་ཆེན་པོའི་རྣལ་འབྱོར་པ་ལ་སྣང་བ་བརྡའ་དང་དཔེ་ཆར་ཤར་བ་དང༌།
སྐུ་གསུམ་ཞིང་ཁམས་རྒྱ་མཚོར་མངའ་དབང་བསྒྱུར་བ་ཚད་མས་གྲུབ་པའི་ཡོན་ཏན་ཐ་དག་
མངའ་བ་བླ་མ་འདི་ཉིད་ལ་དག་པའི་སྣང་ཆར་ཞལ་མཇལ་ལུང་བསྟན་སོགས་དུས་དང་གནས་
སྐབས་རེས་འགའ་ལྟ་བུ་མ་ཡིན་པ་སོ་སྐྱེའི་བློའི་ཡུལ་ལས་འདས་པའི་རྣམ་ཐར་ལ་ངེས་ཤེས་
གཏིང་ནས་སྐྱེ་བ་ཞིག་ལགས་སོ། །
སྔར་ཉག་རོང་དམག་འཁྲུགས་སོགས་ཐོག་ཏུ་བབ་པ་དང༌། བསྟན་པ་
སྤྱི་དང་བྱེ་བྲག་གི་ལུང་བསྟན་མང་བ་དང༌། ཁྱད་པར་རྡོ་རྗེ་གྲོ་ལོད་ཀྱི་ཆོས་སྐོར་ལས་ལུང་
བསྟན་ཤིན་ཏུ་རྒྱས་པ་ཞིག་གཏན་ལ་ཕབ་ཀྱང༌། སྤྱིར་ལུང་བསྟན་ལ་དགོངས་པ་དགོངས་
གཞི། དངོས་ལ་གནོད་བྱེད། གཞན་དབང་སོགས་ཀྱིས་སུས་ཀྱང་དོན་དུ་འགྱུར་དཀའ་བ་
ལ་གཟིགས་ནས་དཔེ་མི་སྣང་བར་མཛད་པ་དང་། དག་སྣང་སྐོར་མགུར་གླུ་ཙམ་ལས་སྒྲུབ་
ཐབས་སོགས་ནི་མ་མཇལ། སྙན་རྒྱུད་སྐོར་མི་འདྲ་བའི་ཟབ་ཁྱད་ཅན་མང་དུ་བཞུགས་པ་ད་
ལྟ་ཕལ་ཆེར་རྩ་ཐོ་བརྗེད་བྱང་ལྟ་བུར་གནང་བའི་མན་ངག་གསེར་ཐུར་དང༌། ནང་རྒྱུད་སྡེ་
གསུམ་གྱི་གདམས་ངག་སྔ་ན་མེད་པའི་ཟབ་ཆོས་སྐོར་སོགས། གཞན་དཔེ་རུ་འགོད་མི་ཉན་
པའི་ཤིན་ཏུ་བཀའ་རྒྱ་ཅན་ཀུན་ལས་ལྡན་གྱི་སྐྱེས་བུའི་ཐུགས་ལ་གབ་པ་ལས། འདིར་ཕྲན་
ནས་ཅི་ཡང་བྲི་རྔོ་མ་ཐོགས། རྗེས་དྲན་གྱི་སྐོར་ད་ལྟ་ཆར་སློང་ལྡེབ་ཉི་ཤུ་ཙམ་འདི་ལས་མི་
བཞུགས། དེ་འདྲའི་རྗེས་དྲན་ཡོད་ཚུལ་གསུངས་པ་ལ་རང་བཞིན་གྱིས་འབེབ་ཐུབ་ཞུས་ཀྱང་
རྟེན་འབྲེལ་འཕྲོ་ཅན་དུ་སོང་། ཁོང་གི་སྐུ་ཕྲེང་གཅོད་པ་ཞིག་མཐའ་འདུག་ཅེས་པ་བཞུགས་
གནས་སྔ་མ་དེའི་གཡས་ལོགས་བྲག་ནང་བཞུགས་པའི་གཅོད་ཌར་གྱི་འགྲོན་ཚོམ་དང་། ཆུ་
ལེན་པའི་ལམ་སོགས་གསལ་སྣང་བྱུང་གསུངས་ཟབ་མོ་བདུད་ཀྱི་གཅོད་ཡུལ་འདི་ལ་སྐྱེ་སྔོན་
བག་ཆགས་བཟང་པོ་བཞག་པ་དང་། ད་ལྟ་ཡང་མཁས་གྲུབ་དུ་མའི་མདུན་ནས་གསན་སྦྱང་
མཐར་ཕྱིན་བྱས། རང་ཉམས་སུ་བླངས་པས་གཅོད་པ་ཞིག་ལ་ང་རང་བཟང་སྙམ་པ་རང་

མཐོང་ང་རྒྱལ་མིན་པའི་ངེས་ཤེས་བཟང་པོ་མངའ་ཚུལ་ལན་མང་གསུངས། གཞན་ལ་གཅོད་
ཀྱི་དབང་ལུང་ཁྲིད་བཅས་རྒྱས་བསྡུས་མང་དུ་གནང་བཞིན། གཅོད་ཀྱི་རྒྱུན་འཛིན་བཟང་
པོ་ཆོད་ཚད་མཐར་ཕྱིན་པ་དུ་མར་བྱོན། ཨོ་རྒྱན་རིན་ཆེན་གླིང་པའི་གཏེར་ཁ་ཕལ་ཆེར་ཀྱང་
རྗེ་འདི་ཉིད་དང་གཏེར་ཁ་ཐུན་མོང་དུ་གྱུར་པ་སྟེ། སྔོན་ལྕེ་བཙུན་ཆེན་པོས་སྙིང་ཐིག་དཔེ་ཤིང་
སྒྲོམ་དུ་བཅུགས་ནས་ལང་གྲོ་མཆེད་པ་སྟག་འདྲར་སྦས་པ་རྗེ་པདྨ་འོད་གསལ་མདོ་སྔགས་
གླིང་པའི་གཏེར་སྐལ་དུ་གྱུར་ཀྱང་གཏེར་གནས་དེའི་ཉེ་འདབས་འོ་ཡུག་གི་མཐིལ། རམ་
སྡིངས་མ་དགོན་དང་ཉེ་ཆར་བྱོན་སྐབས་ལྕེ་བཙུན་སྙིང་ཐིག་རྩ་བའི་ས་བོན་ཙམ་རྗེས་དྲན་
ཚུལ་དུ་ཕབ་པ་ལས་གཏེར་དཔེ་དངོས་སུ་བཞེས་པར་མ་མཛད། དེ་རྗེས་རྗེ་བླ་མ་ཉིད་ཀྱིས་
འདོན་དགོས་རྒྱུ་ཡིན་འདུག་ཀྱང་དེར་ཕེབས་རྒྱུ་མ་བྱུང་བས་གཏེར་སྟོན་འདིས་བཏོན་ཏེ་ཤིང་
སྒྲོམ་ལྕགས་གཟེར་ཅན་གཏེར་དཔེ་ཤོག་དྲིལ་དགུ་བཅུ་ཕྱག་ཏུ་ཕུལ་བ་བུ་དཔེ་གཏན་ལ་ཕབ་
ཟིན་ཚེ་བླ་མ་ཉིད་དང་གཏེར་སྟོན་བཅས་དབང་ལུང་ཚང་རེ་ཕན་ཚུན་གསན་རེས་མཛད་པ་
སོགས་ཀྱིས་གསལ་ལ། གཅོད་སྐོར་རྒྱས་པ་མཁའ་འགྲོ་རྒྱ་མཚོ་ཞེས་ལྡེབ་གྲངས་བརྒྱད་བརྒྱ་
ཙམ་བཞུགས། འདི་ཉིད་དབང་ལུང་བཅས་ཞིབ་པར་གསན། སྤར་དུ་འཁོར་དུས་ཁོ་བོ་སྐལ་
བ་བཟང་། གཏེར་གསར་ཕྱོགས་མ་རྒྱུད་རྩ་བ་འཇིགས་མེད་གླིང་པའི་དགོངས་གཏེར་བསྡུས་
པ་ཡུམ་ཀའི་སྒྲུབ་སྐོར་འདི་དང༌། འབྲིང་པོ་མཁྱེན་བརྩེའི་ཡང་གཏེར་མཁའ་འགྲོ་གསང་
འདུས། རྒྱས་པ་གཏེར་ཆེན་འདི་པའི་ཟབ་དོན་གསང་ཐིག་འདི་ཡིན་པས་མ་ཆོས་བུ་ཆོས་ཀུན་
ཞལ་འཛོམ་ཞིང་དཔེ་མཇལ་པ་དང་དབང་ལུང་ཁྲིད་བཅས་བཞུགས་པ་འདི་ངོ་མཚར་ཆེ་ཞེས་
དགྱེས་ཚོར་ཆེན་པོ་མཛད། ཕྱིས་ཁམས་ཕྱོགས་གཏེར་འདོན་རྒྱུ་རྣམས་གཏེར་གནས་སོགས་
གཏེར་སྟོན་ལས་ཀྱང་བླ་མ་རིན་པོ་ཆེ་ཉིད་གསལ་སྣང་ངེས་པར་ཆེ་ཚུལ་ཐོས་པས་ཀྱང་རྟོགས་
པ་དང་། གཏེར་སྟོན་འདི་གཏེར་ཁ་མང་བ་གཏེར་སྨྱོན་ཡིན་འདུག་གསུངས་ཏེ། སྤྱིར་ཨོ་རྒྱན་
གླིང་པ་སོགས་གཏེར་ཁ་སུམ་ཅུ་བརྒལ་བ་རྣམས་གཏེར་སྨྱོན་དུ་བཞེད་དེ། བཀའ་ཐང་ལས།
གཏེར་སྨྱོན་ཞེས་པ་སྙིང་གི་དྭངས་མ་ཡིན༔ ཞེས་སོ། །

རྗེ་ཉིད་ཀྱི་གསུང་ལས། གཏེར་སྟོན་མིང་ཐོག་ཆོས་སྡེ་ཅི་རིགས་རེ་དང་
རྫ་ས་གཏེར་ཅིའང་ཡོད་པ་མང་ཆེར་བཞི་བཅུ་ཙམ་ཁོ་བོའི་རྩར་འབྱོར་བ་མ་ཟད་རང་ཉིད་ལའང་
ཕབ་ན་གཏེར་ཆོས་ཤིན་ཏུ་མང་བར་མཆིས་མོད་འདི་ནི་ཀུན་ལས་གནད་ཆེ་ཞིང་དོན་ཟབ་ཏུ་
མཐོང་ནས་བྱ་བ་རེ་ཨི་འགྲུབ་བལྟ་བ་ཡིན་གསུངས་ཏེ། རྗེ་མཁྱེན་བརྩེའི་དབང་པོས་འབྱུང་
འགྱུར་ལུང་བསྟན་འཆད་སྤེལ་དགོས་པ་དངོས་དང་ཞར་ལ་ཕེབས་པ་དང་། ཀུན་མཁྱེན་ཡབ་
སྲས་འཇམ་མགོན་བླ་མ་སོགས་ཀྱི་གཏེར་འཕྲོ་གྱུར་པ་དང༌། བླ་མེད་དོན་རྫོགས་འདུས་པ་
སོགས་ཕལ་ཆེར་པདྨ་བཀའ་ཐང་སོགས་ནས་བཀའ་རྩིས་ཀྱི་ཡི་གེར་འཁོད་པ་སོགས་ཀྱིས་
ཤིན་ཏུ་ཐུགས་རྩིས་ཆེ་བར་མཛད་པར་སྣང་ངོ༌། །
བརྒྱད་པ་ནི། དྲན་མཆོག་བླ་མས་ཟབ་རྒྱས་སྨིན་གྲོལ་བསྩལ། །རིག་པ་
འཛིན་པ་སྣ་ཚོགས་རང་གྲོལ་ལ། །གསོལ་བ་འདེབས་སོ་བྱིན་རླབས་དབུགས་དབྱུང་སྩོལ། །
ཞེས་གསུངས་ཏེ། དུས་གསུམ་རྒྱལ་པའི་ཞལ་སྐྱིན་དམ་པས་གསང་ཆེན་བསྟན་པའི་མཛོད་
གཏད་དེ་རྒྱལ་ཚབ་ཏུ་མངའ་གསོལ་ཞིང་མཚན་དེ་ཉིད་བསྩལ་བ་ཡིན་ལ། དེའང་རྗེ་མཁྱེན་
བརྩེའི་དབང་པོའི་མདུན་ནས་བཀའ་ཆོས་གསན་ཚུལ་རྣམ་ཐར་མདོ་ཙམ་ལ། སྔར་སི་ཏུ་རིན་
པོ་ཆེའི་ཞལ་ཆེམས་གནང་བ་ཐུགས་ལ་མཆིས་ཀྱང་ལོ་གྲངས་དུ་མར་བྱོན་མ་གྲུ་ནས། རྗེས་
སུ་མཁྱེན་བརྩེའི་དབང་པོའི་མདུན་བྱོན་ནས། དང་པོ་ཞལ་མཇལ་ཉིན་སི་ཏུ་རིན་པོ་ཆེ་བཀའ་
དྲིན་ཆེ་བས་ཞལ་ཆེམས་གནང་བ་སོགས་རྗེས་སུ་དགོངས་ཏེ་སྤྱན་ཆབ་བྱུང་བཞིན་ལོ་རྒྱུས་
ཐམས་ཅད་ཞིབ་པར་སྙན་ཞུས་ཕུལ་བ་ལ་ཐུགས་དགྱེས་པ་ཆེན་པོ་མཛད་དེ། ད་ལྟ་གང་ཟག་
ཕལ་ཆེར་མི་ཤི་ན་ཚ་སོགས་འཇིག་རྟེན་གྱི་མི་འདོད་པ་རེ་བྱུང་སྐབས་ངུ་བ་ལས། ཆོས་དང་
བླ་མའི་ཡོན་ཏན་བཀའ་དྲིན་དྲན་ནས་གདུང་དབྱངས་ཀྱིས་འབོད་པ་དང་ངུ་བ་འདི་ཚོ་སློབ་
མ་ཡོན་ཏན་དང་ལྡན་པ་རེས་འགའ་ལས་དཀོན་པས། ཁྱེད་ལ་རིམ་པར་དབང་ལུང་ཁྲིད་
སོགས་བཞེད་པ་བསྐང་ཆོག་ཅེས་ཞལ་གྱིས་བཞེས། དེ་རྗེས་གཞན་ལས་གསུང་ཞོར་དུ་
གསར་རྙིང་ཐམས་ཅད་ཀྱི་དབང་ལུང་ཁྲིད་བཅས་ཟབ་ཅིང་རྒྱ་ཆེ་བ་གསན། ཆེད་དུ་ལྕེ་བཙུན་

སྙིང་ཐིག་དབང་ལུང་ཁྲིད་བཅས་ཐུགས་ཚིམས་ངེས་གསན་ནས་དེའི་ཆོས་བདག་ཏུ་མངའ་
གསོལ། ལྷ་བཙུན་ནམ་མཁའ་འཇིགས་མེད་ཀྱི་རིག་འཛིན་སྲོག་སྒྲུབ་ཀྱི་དབང་ལུང་འདི་
རྒྱུན་དཀོན་པ་དང་གལ་གནད་ཆེ་ཚུལ་གྱིས་བསྔགས་བརྗོད་བཅས་པོད་གཉིས་ཁ་ཚང་གི་
དབང་ལུང་རྗེ་བླ་མ་ཉིད་གཅིག་པུ་ལ་སྩོལ་སྐབས། མཆོད་གཞི་སྟེང་དབང་རྫས་རྣམས་སྔར་
དང་མི་འདྲ་བའི་རེ་རེ་བཞིན་མཉྫི་སོགས་ཀྱིས་བཏེགས་ནས་རྒྱས་སྤྲོས་ཆེན་པོས་བཤམས་
བཀོད་གནང་བ་དབང་རྫས་རྣམས་ཕྱག་ཏུ་ཕུལ་རྒྱུ་བརྡ་སྦྱར་བ་ཙམ་ལས་འདི་དང་འདི་ཞེས་
གསུང་མི་འབྱོན་བཞིན་དབང་གསུངས་པར། དབང་རྫས་སྔ་ཕྱིའི་གོ་རིམ་མ་འཆོལ་བ་ལེགས་
པར་ཕུལ་བ་ལ་རྗེས་སུ་ཐུགས་དགྱེས་ཚུལ་གྱིས། ཁྱེད་དང་སྡེ་གཞུང་དཔོན་ཚང་དབོན་པོ་
གཉིས་ལ་དྲན་ཤེས་རེ་འདུག །དུད་འགྲོ་ཕལ་ཆེར་ལ་ཕར་སོང་ཚུར་ཤོག་ཅེས་པའི་བརྡ་ཡང་
གོ་ནུས་མོད། དེང་སང་མི་རྣམས་དྲན་ཤེས་མེད་པ་ལྟ་བུས་མཆོད་དཔོན་ཞིག་བྱེད་རྒྱུ་ལའང་
བརྡ་འཕྲོད་དཀའ་གསུངས། དེ་ནུབ་སྔར་སྨིན་གླིང་རྗེ་བཙུན་མའི་མདུན་ནས་དབང་ཆོས་
གསན་རབས་ཀྱི་རྣམ་ཐར་མང་པོ་དང༌། སྨིན་ལུགས་གཅོད་ཀྱི་འདོན་རྟ་དང་གཅོད་ཌཱར་
དཀྲོལ་ཚུལ་སོགས་འདི་ལྟར་ཡིན་ཅེས་རིན་པོ་ཆེའི་ཕྱག་ཏུ་གཅོད་ཌཱར་དང་ཁོང་གི་ཕྱག་ཏུ་
དབང་ཌཱར་བཞག་ནས་ཞིབ་པར་གསུངས་ཀྱང་ཕྱིས་སུ་ཐུགས་ལ་ཆེར་མི་འདུག །ཡུམ་ཀའི་
ཚོགས་ཀྱི་སྐབས་ཀུན་མཁྱེན་རང་གི་དངོས་སློབ་ཟུར་རྐང་འཁྲུལ་ཞིག་ཅེས་རྣལ་འབྱོར་པ་
བསམ་གྱིས་མི་ཁྱབ་པ་ཞིག་བཞུགས་པ་དེའི་ཕྱག་སྲོལ་འདི་ལྟར་ཡིན་ཞེས་ཡུམ་ཀའི་ཚོགས་
ཀྱི་སྤྱན་འདྲེན་འདོན་རྟ་དང་ཌཱར་བཅད་ཞིབ་པར་བསླབ། དེ་ནས་རང་གནས་སུ་བཞུགས་ནས་
གསོལ་ཇ་ཞིག་བཞེས་སྐབས་ནམ་ལངས་ཏེ། དེ་ལྟ་བུའི་མཚན་ཐོག་ཐག་མང་པོར་ཐུགས་
བརྩེ་ཆེན་པོས་བསྐྱང་ཞིང་དབང་ཆོས་སོགས་ཤིན་ཏུ་མང་བར་བསྩལ།ཀུན་བཟང་དགོངས་
པ་ཟང་ཐལ་འདི་རིང་བརྒྱུད་དང་ཉེ་བརྒྱུད་གཉིས་ཀ་ཡོད་དེ་ཁོང་གིས་དཔེ་བསྡུར་ལན་བརྒྱད་
ཙམ་མཛད་ཅིང་ཐུགས་རྩིས་ཆེ་བ་ཡིན་ལ། ཉེ་བརྒྱུད་བབས་ཚུལ་ཀྱང་རིན་པོ་ཆེ་གཟིམ་སྐྱིལ་
སྦུག་ཏུ་བྱོན་ནས། སྐུ་མདུན་དུ་མར་མེ་ཞིག་སྤར་མ་ཐག་ཉམས་རྨི་ཆ་མ་ཕྱེད་པ་ལྟ་བུར། རི་

མཐོན་པོ་ཞིག་གི་དཀྱིལ་ཙམ་དུ་སྒྲུབ་ཕུག་གཉིས་ཡོད་པའི་གོང་མར་རིག་འཛིན་རྒོད་ཀྱི་
ལྡེམ་འཕྲུ་ཅན་བཞུགས་འདུག །འོག་མར་ཁོང་བཞུགས་ནས་དགོངས་ཟང་དབང་ལུང་ཁྲིད་
བཅས་ལོ་གསུམ་བར་ཆད་ལྷག་མེད་པར་ཞིབ་ཏུ་གསན། དེའི་ཉམས་ལས་སད་སྐབས་མདུན་
གྱི་མར་མེ་མེ་ལྕེ་སྡོང་རྩར་ཟིན་ཙམ་དུ་འདུག །དེའི་རྐྱེན་གྱིས་བསྐལ་བ་སྐད་ཅིག་དང་། སྐད་
ཅིག་བསྐལ་པར་འགྱུར་བ་སོགས་ལ་ཡིད་ཆེས་གཏིང་ནས་སྐྱེས་ཞེས་གསུངས། ཁོང་གི་
དབང་གི་བཤམས་བཀོད་ལག་ལེན་ཚུན་ཞིབ་པར་གཟིགས་རྗེས་སུ་དཔེ་འདྲ་མིན་ལྔ་ཙམ་
དང་བསྡུར། སྔ་ཕྱི་དཔེ་ཆ་བཅུ་གསུམ་ཙམ་ལས་བསྡུར་ཟིན་སྤར་དུ་བཀོད་པ་བཅས་བཀའ་
དྲིན་ཆེ་བར་མཛད། མཁའ་འགྲོ་གསང་འདུས་འདི་སྔར་ཌཱཀྐི་པདྨ་མཚོ་སྐྱིད་ཅེས་པ་དེ་བསམ་
ཡས་རྔ་བརྡུང་བྲག་ཏུ་ར་རྫི་ལ་བྱོན་སྐབས། སྐབས་ཤིག་གཟིམས་སོང་བས་སད་མ་ཐག་རོལ་
མོ་སྣ་ཚོགས་ཀྱི་སྒྲ་སྐད་ཐོས་ཏེ། དེར་སྒྲུབ་ཕུག་ཞིག་ཡོད་པའི་ནང་དུ་བྱོན་པ་དང༌། དབུས་
སུ་གཙོ་མོ་རྡོ་རྗེ་ཕག་མོ་ལ་འཁོར་དཔའ་བོ་དང་མཁའ་འགྲོ་མང་པོས་བསྐོར་ནས་ཚོགས་ཀྱི་
འཁོར་ལོ་བསྐོར་བཞིན་བཞུགས་འདུག་པ་ལས། རྡོ་རྗེ་ཕག་མོའི་གསང་བ་གསུམ་དང་པདྨ་
མཚོ་སྐྱིད་ཀྱི་སྒོ་གསུམ་དབྱེར་མེད་དུ་བྱིན་གྱིས་བརླབ་ཅིང་ཤོག་སེར་ལག་ཏུ་གཏད་པ་ལས།
དེ་ནས་བཟུང་གླུ་དང་བྲོ་གར་སྣ་ཚོགས་འཁྲབ་པ་སོགས་བརྟུལ་ཞུགས་ཀྱི་སྤྱོད་པ་བསྐྱང་བས་
ཡུལ་མི་རྣམས་ཀྱིས་རྔ་བརྡུང་བྲག་ཏུ་སྨན་མོ་གནས་ཟེར་བ་བདེན་ཏེ་དེས་བརླབས་འདུག་
ཅེས་མང་དུ་ཇོ་མོ་སྨན་མོར་བཏགས། དེ་ཉིད་ཀྱིས་ལས་ལྡན་གྱི་བུད་མེད་ཆ་ཤས་རྗེས་སུ་
བཟུངས་ནས་མཐར་དཔོན་སློབ་ཐམས་ཅད་སྐུ་ཟག་མེད་དུ་དེངས་ཏེ། ཤུལ་དུ་ན་བཟའ་མ་
གཏོགས་ཅི་ཡང་མ་བཞག་ནས་ངོ་མཚར་བའི་ལྟས་ཀྱིས་གཤེགས། རྗེས་སུ་འཇམ་མགོན་
མཁྱེན་བརྩེའི་དབང་པོ་ཉིད་གནས་དེའི་ཉེ་འདབས་སུ་བྱོན་སྐབས། ཐ་མལ་གྱི་སྣང་བ་
འགགས་ནས་གྲྭ་འཁོར་སུས་ཀྱང་རྗེས་མི་ཆོད་པ་བྱ་འཕུར་བ་བཞིན་གཤེགས་ཏེ་སྒྲུབ་ཕུག་
དེར་བྱོན་པ་དང༌། དཔའ་བོ་དང་མཁའ་འགྲོ་མང་པོ་ཚོགས་དཔོན་དུ་རྡོ་རྗེ་ཕག་མོ་ཉིད་
བཞུགས་ཡོད་པའི་སྐུ་རྒྱབ་ཏུ་དྲྭ་མིག་ལྟ་བུའི་ནང་ནས་ཕྱག་གཡས་ཀྱིས་ཡི་གེ་པོད་གཅིག་

བླངས་ནས་ཁོང་ལ་གཏད་དེ་དམ་དུ་རྨོངས་ཤིག་གསུངས་པའི་སྣང་བ་ཤར་ཏེ། ཉམས་དེ་
ལས་སད་མ་ཐག་ཤོག་སེར་དེ་རྩོལ་མེད་ཕྱག་ཏུ་སོན་པའི་རྣམ་ཐར་གསུང་ཞིང་། ཟབ་ཆོས་
འདི་ཉིད་ཁྱེད་ཀྱི་ཆོས་སྐལ་ཡིན་ཞེས་ཉམས་ཆགས་བསྐང་བའི་དབང་དང་། ཚོགས་བསྡུས་
སོགས་ཕལ་ཆེར་རྗེ་བླ་མ་འདིའི་ཆོས་སྐལ་དུ་གཏན་ལ་ཕབ། སྟོད་ལས་དང༌། སྨད་ལས་
བསྒྲལ་དབང་། ལས་བཞི་སོ་སོར་ཕྱེས་ནས་རྗེ་འདི་ཉིད་གཙོར་གྱུར་གསང་སྔགས་གླིང་པ་
སོགས་འདུས་པ་ཉུང་ཙམ་ལ་མནོག་ཆོས་སུ་བསྩལ། བསྒྲལ་དབང་སྐབས་རོལ་མོ་རྗེ་བླ་མའི་
ཕྱག་ཏུ་གནང་ནས་བརྡུང་དགོས་གསུངས་པ་ལས། ཁོང་གིས་རོལ་མོ་དཀྲོལ་ཚེ། མཚམས་
ཞོག་གསུངས་བ་སོགས་ཐུགས་སྣང་འཚུབས་ཚུལ་གྱི་གསུང་གློ་བུར་དུ་གནང་། ཟོར་དབང་
སྐབས་ཚེ་རིང་བཀྲ་ཤིས་ནས་ཞྭ་ཕོད་རྣམས་ཕུལ་བ་དེ་བཞིན་གསོལ་མཛད་པའི་སྒྲོག་བུ་སྒྲོག་
མ་ཚར་བ་ནས་རིན་པོ་ཆེས་གཏོར་ཟོར་གནང་བྱུང་བ་བསྣམས་ཏེ་ཚེ་རིང་བཀྲ་ཤིས་དང་བཅས་
བྱོན་ནས་ཟོར་འཕངས། ཟོར་འཕང་ཁར་རིན་པོ་ཆེས་ཉིད་ལ་ཐུགས་གཏད་གཟོབ་གསུང་
བྱུང་ཟེར་བས་དེ་བཞིན་དགོངས་པ་གཏད་དེ་དྲག་སྔགས་དང་རྦད་བརྒྱད་མ་སོགས་གསུང་
བཞིན་ཟོར་འཕངས་ནས་སླར་ཡང་གཟིམ་སྤྱིལ་དུ་བྱོན་སྐབས། ད་དུང་བཟློག་སྔགས་གསུང་
ཞིང་ཐལ་རྡེབ་མཛད་ནས་གཟི་བརྗིད་བཟོད་དཀའ་བ་ལྟ་བུར་བཞུགས་འདུག །ཞལ་ནས་
ངེད་རང་གི་ཚེ་ལ་མངོན་སྤྲོད་ཀྱི་ལས་ཤིག་ལ་ད་ལྟའི་མཁའ་འགྲོ་གསང་འདུས་ཀྱི་སྐོར་དབང་
གི་གདབ་ལས་དེ་ལས་ལྷག་མ་བྱུང༌། ཟོར་དེ་ནམ་མཁར་འཕར་ནས་མཐའ་མིའི་ཡུལ་དུ་
སོང་བ་ལས། ནད་མུག་མཚོན་འཁྲུགས་ཀྱི་གཞི་འདིངས་ཤིང་། རྒྱལ་བསྟན་ལ་གནོད་པའི་
ཡུལ་གྲོང་མང་པོ་སྟོང་སོངགསུངས། ཡང་ཞལ་ནས། ཁོང་ལ་ཆུང་ངུའི་དུས་ནས་ཟབ་གཏེར་
མང་པོའི་ཁ་བྱང་བབས་པ་ཡོད་དེ། དེ་རྣམས་རྟེན་འབྲེལ་མ་འཕྱུགས་ན་ལྕགས་ཁྱིའི་དུས་
ཚིགས་ངན་པ་བཟློག་ཅིང་རིགས་ལྡན་གྱི་བསྟན་པ་ལོ་བརྒྱར་ཕྱིར་བསྲིང༌། མཐར་འཕོ་ཆེན་
གྱི་སྐུ་བརྙེས་པ་སོགས་རྣམ་ཐར་ངོ་མཚར་ཅན་དུ་མ་ཡོད་ཀྱང་རྟེན་འབྲེལ་མ་འགྲིགས་པས་
མ་ལེགས། ཉེ་གནས་སུ་གཏེར་གྲོགས་ཡོད་པ་ཡང་རང་ཉིད་མཚམས་སྡོད་སྐབས་སུ་མོ་

རང་གློ་བུར་དུ་ཤི་སོང་བ་གཅོད་པ་ཞིག་ལ་ཕུང་པོ་བྱ་སྦྱིན་གྱིས་ལ་ཐོད་པ་ལོངས་ཤོག་བྱས་
པ་ད་ལྟ་ལྷ་བཙུན་དག་སྣང་གཏུམ་མོའི་མེ་དབང་སྐབས་གསང་ཆང་སྣོད་བྱས་པ་འདི་ཡིན།
དེ་ལྟར་རང་རང་ལ་དགོས་པའི་ལས་རྣམས་གལ་ཆེ། ཁྱོད་རང་ནས་རྟེན་སྔགས་འཆང་མཛད་
དེ་མྱོས་དང་འཁོན་རིགས་ལྟ་བུའི་མཛད་པ་བསྐྱང་དགོས། རས་སྐོང་སྔགས་སྡེ་ལྟ་བུའི་སྒྲུབ་
སྡེ་ཚུགས་དང་རྒྱལ་བསྟན་སྲུང་བའི་ལྕགས་རི་ལྟ་བུ་འོང་ངམ་སྙམ་པའི་ཞལ་འཕྲོས་གནང་
ཡང༌། དེ་འདྲ་འོང་དཀའ་ངེས་སྙམ་ནས་དགོངས་ཞུས་དང་བཤགས་པ་ཕུལ། ཁྱེད་ཀྱི་ད་
ལྟའི་ཆོས་གྲལ་དུ་སྔོན་སྨོན་ཅན་ཀྱི་མཁའ་འགྲོ་འདི་ལྟར་འདུག་པ་དེ་ལ་མིང་སྒྱུ་འཕྲུལ་བཟང་
མོ་ཞེས་གསོལ་བ་ཡིན་པས་མྱུར་དུ་ཌཱཀྐིའི་སྟོན་མོ་དགོས་ཞེས་ལུང་བསྟན་ཅིང་བཀའ་སྩལ་
བར། ཁོང་གིས་གནང་བ་ཞུས་པས་སྤྱན་ཧུ་རེ་གཟིགས་ནས། ཐུགས་ཁྲོ་ཚུལ་གྱིས་དགོས་
པའི་ལས་འདི་བྱེད་ན་དགའ། སྔར་ང་རང་ཡང་རྟེན་འབྲེལ་མང་པོ་འཆུགས་པ་མ་ལེགས་
ཚུལ་བཤད་པ་དེ་ལྟར་ཡིན་པས། ཁྱོད་རང་རྟོགས་ལྡན་རྣལ་འབྱོར་ཇི་ལྟར་ཡིན་ཀྱང་། རྒྱལ་
བ་ཀློང་ཆེན་པ་ལས་ལྷག་མི་འོང་། ཁོང་ལ་ཟབ་གཏེར་ལ་དབང་བའི་ལུང་བསྟན་ཅིང་ཆོས་
བདག་དང་མཁའ་འགྲོས་བསྐུལ་མ་མཛད་དུས། ང་ནང་རིག་པ་འོད་གསལ་གྱི་གཏེར་མཛོད་
རྡོལ་བ་ལ། །བྲག་སེར་ཀའི་གཏེར་གྱིས་དགོས་པ་མེད། །ཅེས་དང༌། །ང་སྣང་བ་སེམས་སུ་
རྟོགས་པའི་རྣལ་འབྱོར་ལ། །ཁྱེད་གཏེར་སྲུང་གིས་ཐོས་མཚམས་ཨའུ་ཙི། །སོགས་རྡོ་རྗེའི་
མགུར་བཞེངས་པ་ཡིན་མོད། སྐུ་ཚེ་མཐར་མ་ཕྱིན་པ་སོགས་ཡིན་ཅེས་ཕེབས་པར། སྔར་
གྲུབ་ཆེན་འཇའ་ལུས་པས་ནམ་ཞིག་ན་དབང་མེད་ལྟ་བུ་ཞིག་འོང་གསུངས་པ་དེ་ཡང་ལྷང་
གིས་དྲན་ཏེ། ད་ནི་ཅི་ལ་ཐུགས་ཀྱང་བཀའ་མི་བཅག་པར་ལགས་སོ་དང་ལེན་ཞུ་ཞེས་ཞལ་
བཞེས་ཕུལ་བས་ཐུགས་དགྱེས་པར་གྱུར། སླར་རིགས་བརྒྱུད་དུ། རིགས་གསུམ་མགོན་པོའི་
རྣམ་འཕྲུལ་སྲས་གསུམ། མཁའ་འགྲོ་སྡེ་ལྔས་བྱིན་གྱིས་བརླབས་པའི་སྲས་མོ་ལྔ་བཅས་
འབྱུང་བར་ལུང་བསྟན་པ་ཡིན་ཀྱང་། འཇམ་མགོན་བླ་མའི་ལུང་བསྟན་ནོར་འཁྲུལ་མེད་མོད།
སྲས་ལྕམ་སྲིང་ཆ་ཤས་ཀྱང་འདས། དྲང་ངེས་ལྡེམ་དགོངས་ཀྱི་གསུངས་ལ་ཐེ་ཚོམ་དང་ལོག་

ལྟ་བྱེད་མ་མྱོང་གསུངས། གཞན་ཡང་རྗེ་དེ་ཉིད་ཀྱི་དྲུང་དུ་ལན་གྲངས་ཉེར་བདུན་བར་ཆེད་
དུ་བྱོན་པ་ཡིན་ཏེ་དེ་དག་ཞལ་གསུངས་རྣམ་ཐར་ན་གསལ་བ་ལྟར་ལས། ཡང་སྐབས་ཤིག་
ན་འཇམ་མགོན་རིན་པོ་ཆེས་དེ་རིང་སྡེ་དགེ་སོགས་ལ་ཡིག་ལན་མང་པོ་བསྐུར་དགོས་རྒྱུ་
ཐུགས་བྲེལ་བས། ཁྱེད་མི་ཕམ་མདུན་བྱོན་ལ་གསུང་གླེང་མཛོད་དང་། ད་ལྟ་ངས་ཤེས་ཚོད་
ལ་ཁམས་དབུས་གཉིས་ཆར་ལའང་རྫ་དཔལ་སྤྲུལ་མི་ཕམ་ཁོང་རྣམ་གཉིས་ལས་ལྷག་པའི་
མཁས་པ་མཐོང་ཐོས་མ་བྱུང་གསུངས་པ། དེ་འཕྲལ་དུ་བླ་མ་མི་ཕམ་མདུན་བྱོན་ནས་དེ་ལྟར་
ལོ་རྒྱུས་ཞུས་པས་ཁོང་ཡང་དགྱེས་ཏེ། ངོས་ལ་ཡང་རིན་པོ་ཆེས་གཏེར་སྟོན་གྲུབ་ཐོབ་ཡིན་
ཟེར་བ་མང་དུ་བྱོན་ཀྱང་ཨ་འཛོམ་འབྲུག་པ་ལྟ་བུའི་རྫོགས་ཆེན་གྱི་རྣལ་འབྱོར་པ་མ་བྱོན་
གསུངས་པས། ཁྱེད་མཉམ་བཞག་ཞིག་ལ་བཞུགས་ནས་རྫོགས་ཆེན་གྱི་ལྟ་སྒོམ་སྤྱོད་འབྲས་
ཀྱི་ཁྲིད་བསྡུས་ཤིག་གསུང་རོགས་ཀྱིས་གསུངས་པས། ཁོང་གིས་མཉམ་བཞག་ལ་བསྡད་
རུང་མ་བསྡད་རུང་ངེས་ཚོད་འདི་ལྟར་ལགས་ཞེས་བསྡུས་དོན་ལྟར་ཕུལ་བས། དེ་མ་ཐག་སྐུ་
བཞེངས་ཏེ་དར་རིང་པོ་ཞིག་མདུན་དུ་བརྐྱངས་ནས། རྗེ་བླ་མའི་ཞབས་ལ་ཕྱག་གིས་འཇུས
ནས་སྤྱི་བོར་འཇོག་ཤོར་བས། དེ་ལ་ད་དུང་ཡང་འགྱོད་སྐྲག་ཆེ་འདུག་གསུངས། ཁོང་གིས་
བརྒྱད་སྟོང་ལས་སེམས་ལ་སེམས་མ་མཆིས་ཀྱང་། སེམས་ཀྱི་རང་བཞིན་ནི་འོད་གསལ་
བའོ། །སོགས་བཤད་པ་དང་། འགྲེལ་པ་ཅི་རིགས་བགྱིས་ཀྱང་། དེ་རིང་ནི་གཞུང་དོན་རྒྱ་
ཆེན་པོ་ཞིག་གསན་བཞེས་གྲུབ་པ་དང་འདྲ་བའི་བཀའ་དྲིན་ཐོབ་བྱུང་གསུངས། ཚུར་ལ་
བསམ་པ་མྱུར་འགྲུབ་མའི་ལྗགས་བཤད་རྒྱས་པ་ཞིག་ཀྱང་གསན། ཕྱིས་སུ་ཁོང་རྣམ་གཉིས་
ཐུགས་སྣང་ཆུ་བོ་གཅིག་འདྲེས་ལྟ་བུར་གྱུར། མདོ་སྡུད་འགྲེལ་པ་མཛད་བསྐུལ་ཞུས་པ་དང༌།
ཐབས་ལམ་སྐོར་རང་གི་རྩོམ་གཞིའི་ཕྱག་བྲིས་ཀྱང་རྗེས་ཕུལ་མཛད། སྦྱོར་སྒྲོལ་ལ་བསྔགས་
པ་སོགས་རང་གི་གསུང་ཆོས་དུ་མ་ཡང་གསན། དེ་ཡང་མ་ཧཱ་པཎྚི་ཏ་ཀུན་མཁྱེན་མི་ཕམ་
འཇམ་དཔལ་དགྱེས་པའི་རྡོ་རྗེའི་ཞལ་ནས། ནང་གི་རྣལ་འབྱོར་ཟབ་མོའི་སྟོབས་ཁོ་ནས། །
ཆོས་ཚུལ་འདི་ལ་ཡིད་ཆེས་མཆོག་ཐོབ་པ། །ཡེ་ཤེས་སྤྱན་དང་ལྡན་པའི་རིག་འཛིན་ནི། །འགྲོ་

འདུལ་དཔའ་བོ་རྡོ་རྗེ་ཞེས་བྱ་བ། །སྣ་ཚོགས་རང་སར་གྲོལ་བའི་སྔགས་འཆང་དེས། །ཅེས་
དང་། ཡང་ཆོས་རྗེ་མི་ཕམ་པས། འདི་ནི་སྔ་འགྱུར་རྫོགས་པ་ཆེན་པོ་ཡི། །དོན་རྒྱུད་སྙིང་ལ་
ཐོབ་པའི་རྣལ་འབྱོར་པ། །སྣ་ཚོགས་རང་སར་གྲོལ་བའི་རིག་འཛིན་ནི། །བསྟན་འགྲོར་ལྷག་
བསམ་ཁུར་ཆེན་ཁྱེར་བ་དེས། །ཞེས་སོགས་ཡང་ཡང་བསྔགས་པ་བརྗོད་པར་མཛད་ཅིང༌།
རྗེ་བླ་མའི་ཞལ་ནས་ཀྱང་། ལྷག་པའི་ལྷ་འཇམ་དཔལ་དབྱངས་ཀྱིས་རྗེས་སུ་བཟུང་བ་མ་ཧཱ་
པཎྜི་ཏ་མཁས་གྲུབ་མི་ཕམ་རྒྱ་མཚོ་ལྟ་བུར་བྱོན་དཀའ་ཞེས་ཡང་ཡང་བསྔགས་བརྗོད་མཛད།
ཡང་མཁས་པ་ཏེ་པ་ཆོས་འབྱུང་སོགས་ཀྱིས་གྲུབ་མཐའ་འདོད་ཚུལ་དང་བརྒལ་ལན་གྱི་སྐབས་
རྗེ་ཙོང་ཁ་པ་ལ་སྐུར་འདེབས་དུ་མ་ཞུས་འདུག་པའི་རྐྱེན་གྱིས། དགེ་ལྡན་ཕྱོགས་ཀྱི་ལྟ་གྲུབ་
ལ་ཐེ་ཚོམ་དུ་གྱུར་པས། སྐབས་ཤིག་ཧོར་ཁོག་ཏུ་དགུན་ལྡོམ་ལ་བྱོན་སྐབས། དུང་མདའ་ཆུ་
ཤོད་ཚང་ཞེས་པས་གདན་འདྲེན་ཞུས་ནས་རིམ་གྲོ་ཉིན་དུ་མར་གསུངས་སྐབས། དེའི་མཆོད་
ཁང་དུ་དཔེ་ཆ་མང་པོ་བཞུགས་པ་ཅི་ཡིན་དྲིས་པས། རྗེ་ཙོང་ཁ་པ་དང་གཙང་པཎ་ཆེན་གྱི་
བཀའ་འབུམ་རྣམས་བཞུགས་ཚུལ་ཟེར། རྗེ་བླ་མའི་བཀའ་འབུམ་ཞིག་དཔེ་མཇལ་དགོས་
གསུངས་པས། བྱང་ཆུབ་ལམ་རིམ་དང༌། རྡོ་རྗེ་འཆང་ལམ་རིམ་ཕྱག་རྒྱ་ཆེན་པོ་ཁྲིད་སོགས་
ཀྱི་ཡི་གེ་ཕྱག་ཏུ་ཕུལ་བ་ཞིབ་གཟིགས་མཛད་པས་སྔར་གྱི་ཐེ་ཚོམ་དང་ལོག་ལྟ་ལ་འགྱོད་པ་
དྲག་པོ་ཐུགས་ལ་སྐྱེས་ཏེ། རང་ལ་བཀའ་དྲིན་ཆེ་བའི་བླ་མ་རྣམས་དང་དབྱེར་མེད་དུ་དམིགས་
ནས་གསོལ་འདེབས་དམིགས་བརྩེ་མ་འབུམ་ཕྲག་ཞལ་ཐོག་ནས་གསུངས་པས། བཅོས་
མིན་དུ་གསར་རྙིང་ནང་བོན་དང་བཅས་ལ་དག་པའི་སྣང་བ་རིས་མེད་པ་བསམ་གྱིས་མི་ཁྱབ་
པ་ཐུགས་ལ་འཁྲུངས། དེས་ན་རྣམ་པར་སྣང་མཛད་མིང་གི་སྡོམ་བྱའི་དམ་ཚིག་ལ་མི་འགལ་
བ། བུམ་དབང་གི་སྣོད་དུ་རུང་བའི་བསྐྱེད་རྫོགས་བསྒོམ་པ་ལ་དབང་བ་ལྟ་བུ་བྱུང་། དམ་
པའི་སྐྱེས་བུ་འགའི་གསུང་གནད་ཇི་བཞིན་དུ་མ་རྟོགས་པ་དང་། རྟོག་གེ་ཕྱོགས་རིས་ཅན་གྱི་
དཔེ་ཧྲུལ་འདི་ཚོ་གང་ཟག་ཕལ་ཆེར་གྱི་རྒྱུད་ལ་ལོག་ལྟས་བསླད་ཅིང་ངན་སོང་དུ་འཕེན་བྱེད་
ཀྱི་རྒྱུར་འགྱུར་འདུག་པས་ཀུན་ལ་དག་སྣང་སྦྱང་རྒྱུ་འདི་གལ་ཆེ། དག་སྣང་རྒྱུད་ལ་སྐྱེས་ན་

རྒྱལ་བ་རྣམས་ཀྱི་བྱིན་རླབས་འཇུག་ཅིང་ཟབ་མོའི་གདམས་ངག་ཉམས་སུ་ལེན་པའི་སྐལ་
ལྡན་དུ་འགྱུར་བ་ངེས་པས་ཀུན་ནས་ཆོས་དང་གང་ཟག་ལ་ཕྱོགས་རིས་ཀྱི་ལོག་ལྟ་འདི་སྤང་
དགོས་ཞེས་གདམས་བྱའི་མཆོག་གཅིག་ཏུ་ཕེབས་པ་ཡིན།
ལན་གཅིག་འཇམ་དབྱངས་མཁྱེན་བརྩེ་རིན་པོ་ཆེའི་མདུན་བཞུགས་
ཡོད་སྐབས། ཞལ་ནས་གསང་སྔགས་རྙིང་མའི་ཆོས་སྐོར་ལས་བཀའ་བརྒྱད་འདི་ཚོ་གནད་
ཆེ་ཤོས་ཡིན་གཤིས། ཁོ་བོས་བདེར་འདུས་ལྟར་སྐུ་ཙཀ་རྣམས་ཞིབ་པར་བྲིས་ཡོད། ད་ལྟ་
ཕལ་ཆེར་ལ་བདུན་བརྒྱ་ཉེར་ལྔའི་ལྷ་མཚན་ཙམ་དྲིས་ན་བརྩི་ཤེས་པའང་དཀའ་ཚུལ་གསུངས་
པ་རྗེས་སུ་རྫོ་ང་གསར་ནས་དཔེ་གཡར་ཞུས་ཏེ་བདེར་འདུས་ཙཀ་པོད་གཉིས་གསར་བཞེངས་
མཛད། དེ་ལྟར་འཇམ་མགོན་མཁྱེན་གཟིགས་རིན་པོ་ཆེའི་མདུན་ལན་གྲངས་དུ་མར་གཏུགས་
ཏེ། བཀའ་གཏེར་གསར་རྙིང་གི་རྩ་གསུམ་ཆོས་སྐྱོང་དང་བཅས་པའི་དབང་ལུང་ཁྲིད་རྒྱུན་
ཟབ་ཅིང་རྒྱ་ཆེ་བ་གསན་ཞིང་། ཁྱད་པར་དུ་ཆེད་དུ་བཀར་ནས་སྙིང་ཏིག་སྐོར་ཞིབ་པར་གསན་
བཞེས་མཛད་པ་ཡིན་ལ། མ་མགོན་སྲོག་གཏད་འདི་ཉིད་ཀྱང་ཤིན་ཏུ་བཀའ་དོགས་ཆེ་ཞིང།
གསར་རྙིང་གི་སྲུང་མ་རྣམས་ལས་འདི་བཀའ་གཉན་པའི་ཚུལ་མཛད་དེ། ངོར་པ་དཔོན་སློབ་
བློ་གཏེར་དབང་པོ་ལན་གསུམ་བར་ནན་ཏན་གྱིས་བྱོན་ནས་རྒྱུན་དུ་གསོལ་ཀ་ཆགས་མེད་
མཛད་པར་ཞལ་བཞེས་བཅས་ཕུལ་ཀྱང་། ཁྱེད་ས་ངོར་རྣམས་ལ་འདོན་རྒྱུ་ཐབས་ཆགས་མེད་
ཅེས་བཀྱོན་ཚུལ་ལྟ་བུས་གནང་མ་ཐུབ། རྗེ་བླ་མས་འདི་ཉིད་ཁོང་གཅིག་པུར་ཆིག་བརྒྱུད་
ལུགས་སུ་བསྐུར་ཐབས་མན་ངག་གི་ཟབ་ཁྱད་ཅན་དུ་ཐུགས་ལ་གབ་པ་ལྟར་བསྩལ་བ་སོགས་
ཐུགས་དགྱེས་བརྩེ་ཆེན་པོས་བསྐྱངས་པ་ཡིན་གསུངས། ཡང་རིན་ཆེན་གཏེར་མཛོད་ཅེས་
མཚན་གསོལ་བ་འདི་རྙིང་མའི་གཏེར་སྟོན་ཚད་མ་མང་པོའི་གཏེར་ཆོས་རྣམས་ཕྱོགས་གཅིག་
ཏུ་བསྡུས་ནས་དབང་ལུང་སོགས་ཕན་ཚུན་གསན་འབུལ་བགྱིས་ནས་འཇམ་མགོན་ཀོང་སྤྲུལ་
རིན་པོ་ཆེ་ལ་ཆོག་བསྒྲིགས་སོགས་དགོས་ཚུལ་ནན་ཞུས་བྱས་པས་ཁོང་གི་ཐུགས་རྩོལ་ཆེན་
པོ་གནང་བ་ཡིན་ཡང་། ཆ་ཤས་རེ་ལས་སུ་ལ་དགོས་པ་མི་འདུག །ཅེས་ཐུགས་སྐྱོ་ཚུལ་གྱིས་

གསུངས་པ་དེ་ཁོང་ལ་གདམས་པ་ཡིན་འདུག་པས་ཞུ་དགོས་པའི་གསུང་ཟུར་རེད་དགོངས་
ནས། འཇམ་མགོན་ཀོང་སྤྲུལ་རིན་པོ་ཆེ་རྫོང་གསར་ན་བཞུགས་པའི་དྲུང་དུ་བྱོན་ནས། རིན་
པོ་ཆེས་བཀའ་དེ་ལྟར་ཕེབས་པ་སོགས་ཀྱི་ལོ་རྒྱུས་ཞིབ་པར་ཕུལ་ནས་གསན་འདུན་ཡོད་པར་
ཞུས་པས། བླ་མ་ཨོ་རྒྱན་ལྷུན་གྲུབ་དང་། མཁན་ནོར་བསྟན་གཉིས་ནས་ཀྱང་དེ་ལྟར་གསུངས་
བྱུང་ཡང་ཕྱག་འབྱོར་དམན་གཤིས། ཁྱེད་ནས་མཆོད་རྩམ་དང༌། མཆོད་དཔོན་ལ་གསོལ་
ཆས་སྦྱོར་ནུས་ན་འཕྲལ་དུ་གསུང་རྒྱུ་རེད་འོང་བས་གསུང་ཤོག་བསྩལ་ཆོག་གསུངས་ལྟར་
རྫོང་ཤོད་ན་བཞུགས་སྐབས། རྫོགས་སྤྲུལ་ལྔ་པ། ཐར་རྩེ་ཞབས་དྲུང་འཇམ་དབྱངས་བློ་
གཏེར་དབང་པོ། དཔལ་ཡུལ་ཀརྨ་ཡང་སྤྲུལ་སོགས། བླ་མ་མཁན་པོ་སྐོར་བཅོ་ལྔ་ལ་དབང་
ཡོངས་རྫོགས་དང་། ལུང་རྫོགས་ཆེན་མཁན་དཀོན་མཆོག་འོད་ཟེར་ནས་གསུངས། དེ་དུས་
པོད་ལྔ་བཅུ་ང་གཉིས་དང་། ཕྱིས་ཁ་སྐོང་རིགས། ཨོ་རྒྱན་ལྷུན་གྲུབ་མདུན་ནས་གསན། གཞན་
ཡང་བཀའ་བརྒྱུད་སྔགས་མཛོད། ལྷོ་བྲག་མར་པའི་རྒྱུད་སྡེ་བཅོ་ལྔ། སྨིན་གླིང་འདོད་འཇོ་
བུམ་བཟང་སོགས་དབང་ལུང་ཁྲིད་བཅས་བཀའ་དྲིན་གཞལ་དཀའ་བ་ཐོབ། གཏེར་མཛོད་
གསན་སྐབས་འཇམ་མགོན་རིན་པོ་ཆེ་རྡོ་རྗེ་རྣལ་འབྱོར་མའི་སྐུར་གྱུར་པ་ཡུན་རིང་མཇལ།
སྐབས་ཞིག་ན་འཇམ་མགོན་རིན་པོ་ཆེ་ནས། ཁོང་ལ་ལུང་བསྟན་གསལ་པོར་བྱུང་བས་གླིང་
ཚང་རྒྱལ་ཁབ་ཏུ་མཁའ་འགྲོ་གནད་ཆེན་ཞིག་འདུག་པས་དེ་སྐུ་རྩར་འཇོག་དགོས་ངེས་རེད་
པས་གལ་ཆུང་མ་མཛད་ཅེས་ནན་ཏན་ཕེབས་པས། སྔར་རང་ལ་བརྡ་ལུང་གསལ་པོར་ཡོད་
པ་དང་། རྒྱ་རོང་གཏེར་སྟོན་ནས་ལྐོག་གྱུར་མཁྱེན་པའི་ཞུ་བ་ལན་མང་ཕུལ་བ་བཏང་སྙོམས་
སུ་ལྷག་པ་བཅས་འཇམ་མགོན་ཀོང་སྤྲུལ་རིན་པོ་ཆེའི་གསུང་ལྟར་ལེ་མདའི་ཚོང་དཔོན་བུ་
མདོས་བུ་མོ་བཀྲ་ཤིས་ལྷ་མོ་རྒྱུན་འདུག་གི་ལས་རྒྱར་བཞེས་དགོས་པའི་ལོ་རྒྱུས་ཀྱང་ཕེབས།
བསྐྱེད་རྫོགས་སོགས་ཀྱི་དཀའ་གནད་རིགས་སྐབས་དང་སྐབས་རྣམས་སུ་ཞུས་མཛད་པས།
ལན་གཅིག་འཇམ་མགོན་རིན་པོ་ཆེའི་ཞལ་ནས། སྔར་ཀོང་སྤྲུལ་དང༌། ཟླ་བཟང་གཉིས་གྱི་
རྩོམ་འདྲ་ཟེར་ནས་ཐམས་ཅད་ཀྱིས་ལེགས་པའི་ཆགས་ཞིག་བཞག་པ་ཡིན། རང་གིས་ཀྱང་

རིག་གནས་དང་གཞུང་དོན་སྐོར་ཕལ་ཆེར་མ་ཐོབ་པ་མེད་པ་ལྟ་བུར་སྦྱང་རྩོལ་བྱས་ཀྱང་། ད་
ནི་ལོ་གྲངས་ཡང་མཐོར་སོན་པ་སོགས་ཀྱིས་ཕལ་ཆེར་ནི་བརྗེད་ཚར་འདུག །ཉམས་ལེན་
ཁོ་ནར་བརྩོན་དང་རང་གཞན་གྱི་དོན་གཉིས་འགྲུབ་པ་འདི་ཕྱི་ཀུན་ཏུ་བསླུ་བ་མེད་འདུག་པས།
ཁྱེད་ཀྱང་ཕྱིན་ཆོད་ད་སྔ་ལྟར་སྒྲུབ་བརྒྱུད་ཀྱི་བསྟན་པའི་སྲོལ་འཛིན་རྒྱུ་བཀའ་དྲིན་མ་ཆུང༌།
ཞེས་སོགས་ཀྱི་ནང་བརྩེའི་ཞལ་གདམས་ཀྱང་མང་དུ་སྩལ། ཁོང་གིས་བཞེས་པའི་ཟབ་གཏེར་
རིགས་རྟེན་མཇལ་ཞིབ་པར་གནང་། གུ་རུའི་ན་བཟའ་ཞིག་ལི་ཆུ་གསར་བ་ལྟ་བུ་ཞིག་བཞུགས་
པ་ལ་ཁོང་གིས་ཐེ་ཚོམ་ཙམ་ཡང་ཐུགས་ལ་མ་ཤོར་མོད། ཉེ་གནས་ཧམ་པ་ཅན་ཚོས་གུ་རུ་
དུས་ཕྱིས་བྱོན་པའི་ན་བཟའ་ཨེ་ཡིན་ན་ཟེར་བ་ལ་འཇམ་མགོན་རིན་པོ་ཆེ་ཞལ་འཛུམ་ཙམ་
མཛད་ནས། ཐུགས་མཆོག་རྡོ་རྗེ་ཞེས་པའི་གཏེར་སྟོན་ཚད་མ་ཞིག་བཞུགས་པ་དེའི་ཉམས་
སྣང་ལ། ད་ནང་གུ་རུ་རིན་པོ་ཆེ་སྐུ་དངོས་སུ་བྱོན་ནས་བོད་ཀྱི་སྒྲུབ་གནས་མང་པོར་གཏེར་
སྦས་ཚུལ་གསུངས་པ་དང་། གུ་རུ་རིན་པོ་ཆེ་བླ་རྒན་ཞིག་སྔ་མོ་བྱོན་ནས་ད་ལྟ་བཞུགས་མེད་
པ་ལྟ་བུའི་གང་ཟག་རང་རྒྱུད་པ་ཞིག་ཨེ་ཡིན་ན་ཞེས་སོགས་གནད་ཆེ་བའི་ལོ་རྒྱུས་དུ་མ་
གསུངས། འཇམ་མགོན་འདིའི་རྣམ་ཐར་ལ་དཔྱད་ན་སངས་རྒྱས་དངོས་སུ་བྱོན་འདུག་ཅེས་
གསུངས་ནས་ཡང་ཡང་བསྟོད་བསྔགས་མཛད། སྐོར་གཅིག་ཆར་ཆུ་དཀོན་སྐབས་ཉེ་ཆར་
ཆུ་མིག་ཞིག་ཏུ་འཁྱུགས་སྐོར་ཙམ་དུ་ཁོང་རྣམ་གཉིས་ཆར་སློང་བྱོན་པ་ལ། ཞབས་གྲས་པ་
ཞིག་གིས་གཏེར་སྟོན་སྔགས་འཆང་འདི་རྣམས་ཀྱིས་ཆར་སློང་སོགས་བྱས་ཀྱང་ཆར་འབེབས་
མི་འོང་ཞེས་སོགས་མཚར་གཏམ་བྱས་པ་ལ། འཕྲལ་དུ་སྤྲིན་ཆེན་པོ་འཁྲིགས་པས་འཇམ་
མགོན་རིན་པོ་ཆེས་ནམ་མཁར་གཟིགས་ཙམ་མཛད་ནས་ད་མགྱོགས་པར་རང་གནས་སུ་
འགྲོ་དགོས་མ་གཏོགས་གསང་སྔགས་ཀྱི་བདེན་པ་བསླུ་བ་མེད་པས་ཆར་ཆེན་པོ་བབ་ཡོང་
གསུངས་ཏེ་ཕྱིར་བྱོན་པའི་གཟིམ་སྒྲིལ་དུ་གདན་འཇགས་ཙམ་ནས་ཆར་རྒྱུན་ཆེན་པོ་ཡུན་རིང་
པོར་བབས་པ་དང་། སྐབས་སུ་སྐྱོ་བསངས་ལ་བྱོན་དུས་ཀྱང་། ཁོང་ལ་འགྲོ་དགོས་གསུངས་
ཏེ་ཞག་གྲངས་དུ་མར་བཞུགས་ནས་ཐུགས་སྤྲོ་བའི་གསུང་གླེང་ཅི་རིགས་ཞིབ་རྒྱས་སུ་མཛད་

པ་སོགས་དགྱེས་པ་ཆེན་པོས་གཟིགས་པའི་ཚུལ་མང་སྟེ་ཞལ་གསུང་རྣམ་ཐར་དུ་མི་གསལ་བ་
རགས་རིམ་དུ་དེ་ཙམ་མོ། །
དེ་ལྟར་འཇམ་མགོན་རྡོ་རྗེ་འཆང་རྣམ་གཉིས་ཀྱང་མཉེས་པ་ཆེན་པོས་
ཐུགས་རྒྱུད་ཟིན་ངེས་མཛད་ནས་ཆོས་བཀའ་རབ་འབྱམས་ཀྱི་སྨིན་གྲོལ་ཟབ་མོ་བུམ་པ་གང་
བྱོའི་རྣམ་པར་གསན་བཞེས་གྲུབ་ནས་རྡོ་རྗེའི་ལྗགས་དྲི་མ་མེད་པས་ལན་གཅིག་ཏུ་མ་ངེས་
པར་བསྔགས་བརྗོད་ཆེན་པོ་གནང་ཞིང་རྒྱལ་ཚབ་ཏུ་ལུང་བསྟན་མངའ་གསོལ་མཛད་པ་ཡིན་
ལ། སྤྱིར་རྣམ་ཐར་འདིའི་སྨིན་གྲོལ་སྣ་ཚོགས་ལ་གསན་བསམ་མཐར་ཕྱིན་ནས། བསྒོམ་
བྱུང་གི་རྟགས་ཚད་རྫོགས་པའི་ཚུལ་སྒྲོ་སྐུར་ཅུང་ཟད་དང་ཡང་བྲལ་བ་བརྗོད་བྱར་བྱས་པ་
ཡིན་ཏེ། བྱས་སྤྱོད་སྣ་ཚོགས་པའི་རྒྱས་སྤྲོས་དང་འདུས་པ་མང་བའི་སྙན་གྲགས། རྒྱུ་ནོར་
ཆེན་པོ་བྱུང་བཞེས་ཀྱི་ཚུལ་ཞིབ་ཏུ་བཀོད་པ་བས། འདི་ཉིད་དུ་ཟབ་ཆོས་འདི་དང་འདི་ལྟ་
བུའི་རྒྱུན་བཞུགས་པ་དང་། དབང་ལུང་སོགས་ཀྱི་རྒྱུན་ཁུངས་བཙུན་པ་ཤེས་ཤིང་ཟོལ་མེད་
ཀྱི་བརྟུལ་ཞུགས་མཐར་ཕྱིན་ཚེ་སྣང་བཞིའི་དྲོད་རྟགས་རྫོགས་པས་ཟག་མེད་ཀྱི་བདེ་དགའ་
རྒྱ་མཚོ་རྟག་ཏུ་འཇོ་ཞིང་སྲིད་ཞིའི་སྟོང་སྲོག་བཟུང་བའི་རྣམ་ཐར་བཅས་གཟུ་བོའི་བློ་རྗེས་སུ་
ཡི་རང་བའི་དགོས་གནད་བཅས་ཡོད་པར་མཐོང་ཡང་། རྒྱུན་ཕལ་ཆེར་འཇམ་མགོན་རྣམ་
གཉིས་ཀྱི་རྣམ་ཐར་དུ་གསལ་བ་ལས་ཆ་ཤས་རེ་མ་གཏོགས་གསན་བཞེས་གྲུབ་པས་ཁོང་
རྣམ་གཉིས་ཀྱི་རྣམ་ཐར་ཁྱབ་ཆེ་བས་རྟོགས་པའི་ཕྱིར་འདིར་ཐོ་རུ་ཞིབ་པར་མ་འཁོད་ཅིང༌།
གསང་བ་ཡང་གསང་དང་བཅས་པའི་རྣམ་ཐར་ནི་སྐལ་ལྡན་འགའི་ཐུགས་ལ་མཆིས་པ་ཙམ་
དུ་ཟད་དོ། །
འོན་ཀྱང་འདིར་ཅུང་ཟད་ཞིག་གླེང་བ་ལ། ལྕེ་བཙུན་སྙིང་ཏིག་ཉིད་ཉམས་
བཞེས་སུ་མཛད་སྐབས་དངོས་ཉམས་མནལ་ལམ་གང་གསུང་དཀྲིད་ཆོད་ཞིག་ངེས་མི་འདུག་
ཀྱང་།དོན་དུ་ལྕེ་བཙུན་ཆེན་པོ་དང་འཇམ་མགོན་བླ་མ་རྡོ་རྗེ་གཟི་བརྗིད་རྩལ་གང་ཡིན་ཆ་མི་
འབྱེད་པའི་ཐུགས་ཙིཏྟའི་རྣམ་པ་བར་མཚམས་སུ་གསེར་གྱི་ཀློང་དྲུག་གི་ཡིག་འབྲུས་གང་

བ་ཞིག་འདི་ཟོ་ཞེས་ཐོས་པར་དེ་ཉིད་གསོལ་བས་རྟོགས་པ་ན་འཕར་བ་དང་རྫོགས་ཆེན་གྱི་
ཆོས་ལ་རྒྱུས་ཆེ་བ་སོགས་ས་ལམ་གྱི་ཡོན་ཏན་ཁྱད་པར་ཅན་མཐོང་ཞེས་ཁོ་བོས་འཁྲུལ་
མེད་དུ་ཐོས། འཇམ་མགོན་བླ་མས་ཞབས་བརྟན་དང་འབྲེལ་བར་མཚན་གྱི་ཅོད་པཎ་ཞིག་
ཀྱང་བསྩལ་བ་ཡིན་ཏེ། ཀུན་བཟང་བརྒྱུད་ལྡན་བླ་མའི་ཐུགས་ཀྱི་སྲས། །བདེ་ཆེན་རྡོ་རྗེ་
རྒྱལ་པོར་དབང་བསྐུར་བ། །སྣ་ཚོགས་རང་སར་གྲོལ་བའི་རིག་པ་འཛིན། །འཚོ་གཞེས་ཕྲིན
ལས་རྟག་ཏུ་རྒྱས་རྒྱུར་ཅིག །ཞེས་པའང་མཁྱེན་བརྩེའི་དབང་པོས་ཕུལ་བ་དོན་དང་ལྡན་པར་
གྱུར་ཅིག །ཅེས་མཚན་བཀྲ་ཅན་དུ་གནང་བ་ཡིན། དེ་ལྟར་སར་གནས་ཀྱི་རིག་འཛིན་ཆེན་པོ་
གྲུབ་བརྒྱའི་སྤྱི་མྱེས་ལྟ་བུ་གང་གིས་བསྡུ་དངོས་བཞི་དང་འདུལ་བ་རྣམ་པ་བཞིས་སྐྱེ་དགུའི་
རེ་བ་བསྐང་བའི་ཚུལ་མདོར་བསྡུས་བསྟན་པ་ཙམ་དུ་སོང་ཞིང༌། གདན་ས་བཏབ་ཚུལ་སྔ་
ཕྱི་དུ་མར་གྱུར་པ་ཕྱོགས་གཅིག་ཏུ་ཐོ་ཙམ་བཀོད་པ་ལ། སྔ་སོར་སྐབས་རེར་ཐུགས་དགོངས་
ལ་དགོན་ས་ཞིག་འདེབས་དགོས་ཏེ་སྔར་རིག་འཛིན་ཆེན་པོའི་གདན་ས་ཀེ་འགུའི་དགོན་རྙིང་
འཐོར་ཞིག་ཏུ་སོང་བ་སླར་ཉམས་གསོས་བགྱིའམ། ས་མིག་ལེགས་པ་ཞིག་ཏུ་གསར་འདེབས་
བྱ་རྒྱུ་སོགས་ཐུགས་ལ་ཡོད་སྐབས། སྐུ་མཚམས་ཤིག་བཞུགས་པའི་དུས་སུ་གནས་འདི་ལྟ་
བུ་ཞེས་མ་དང་མཁའ་འགྲོས་ལུང་བསྟན་བྱུང་ཡང༌། དེའི་ས་གནད་བརྟགས་དཔྱད་མཛད་
པས་གསལ་པོར་མ་ངེས་པས། ཁྲྀ་གྲུབ་ཐོབ་མདུན་ལུང་བསྟན་ཞུས་པས་དགོན་རྙིང་སླར་
གསོས་ན་ལེགས་ཞེས་ཚེས་ཉེར་དགུའི་ཉིན་ཁོང་དང་ལྷན་དུ་སྐྱབས་རྗེ་རིན་པོ་ཆེ་ཡང་ཕེབས་
དགོས་གསུངས་ཏེ་བྱོན་པའི་ཕྱིར་ཉིན་གྲུབ་ཐོབ་ཀྱིས། དེ་རིང་གནམ་གང་མ་ཡིན་ས་གང་
ཡིན་པས་རྨིང་འདིང་དགོས། ཁོང་གིས་ས་འདུལ་མཛད་པ་ཡིན་གསུངས་པ་དེ་བཞིན་བགྱིས་
ཏེ་གཙུག་ལག་ཁང་ཀ་བ་བཅུ་དྲུག་ཡོད་པ་སྤེན་བད་བཅས་སྒོ་ཁང་མ་གཏོགས་གྲུབ་པར་
བཞེངས། དེའི་ཆ་རྐྱེན་དུ་རྫ་ཆུ་ཁར་དབྱར་ལྡོམ་ལ་བྱོན་པས་རྟ་ཟོག །དར་རས། ཕྲུགས་
དངུལ། མར་འཆུར་སོགས་གདུལ་བྱ་རྒྱ་ཆེར་འདུས་ཤིང་། དེ་སྐབས་ཡིན་གསུངས་སྙམ་རྫ་
རྒྱལ་འཕན་ཕྱུགས་ཀྱིས་དར་སེར་པོའི་ངོས་ལ་རི་མོ་སྣ་ཚོགས་བཀྲ་བ་རྒྱལ་པོའི་བླ་དར་

ཞེས་པ་དང་འདྲ་བ་ཞིག་ཕུལ་བ་དངོས་སུ་མཇལ་རྒྱུ་ཡོད། སླར་རང་གནས་སུ་ཕེབས་སྐབས་
སྐུ་གཞིས་ལ་འཚུབ་ཆ་ཆེ་བའི་རྨི་ཉམས་དུ་མ་བྱུང་བར་དགོན་ཚོ་མང་པོར་ཞབས་རིམ་ཞུས་
ཀྱང་བཟློག་མེད་ལྟ་བུར། གཅེན་དབོན་སྤྲུལ་ཞེས་པ་ལུགས་གཉིས་ལ་མཁྱེན་སྤྱན་ཕུལ་དུ་
ཕྱིན་པ་ཞིག་ཡོད་པས་གཙོས། ཉེ་འབྲེལ་དུ་མ་གཉན་རིམས་ལྟ་བུས་གྲོངས་སོང་བས་ཐམས་
ཅད་ཀྱིས་སྔར་གྱི་དགོན་རྙིང་བཞེངས་རྒྱུ་མ་ལེགས་པའི་རྐྱེན་ཡིན་ཚུལ་བཤད་པས་ལྷ་ཁང་
བཞེངས་རྒྱུའི་འཕྲོ་བཤོལ། དེ་རྗེས་སྡེ་དགེའི་གཉེར་ཆེན་པདྨ་ལེགས་གྲུབ་ནས་ཁྲོ་ཐར་སྤྱིའི་
བླ་དཔོན་དུ་བཞུགས་ནས། མཆོད་རྟེན་དགོན་གསར་བཞེངས་ཀྱི་གཡས་གཡོན་གར་བབས་
སུ་རྙིང་དགོན་ཞིག་འདེབས་ནས་གསར་རྙིང་གི་དགོན་ཁག་གཉིས་གཟིགས་དགོས་ཞེས་
བཀའ་ལན་གསུམ་པར་ཕེབས་པས། སྤྲོས་མེད་བྱ་བཏང་ཁོ་ནར་བློ་གཏོད་པ་ལས་དེ་འདྲ་
མི་འོང་པའི་ལོ་རྒྱུས་དང་འབྲེལ། དར་དང༌། ཝ་ལྤགས། རྟ་ཕོ་གཅིག་བཅས་ཀྱིས་ཞུ་རྟེན་
ཕུལ་ནས་དགོངས་ཁྲོལ་ཞུས་ཀྱང་། རྡོ་དགོན་རྙིང་པ་ཞིག་རལ་སོང་བ་མན་དང་། རི་ཤེས་
སུམ་མདོ་ཡན་ཆད་ཐུགས་ལ་གར་བབ་ཞིག་ཏུ་དགོན་གནས་འདེབས་ཤིང་། བླ་རབས་གོང་
མའི་རིང་གི་གྲྭ་ཞབས་དང་དད་གྲྭ་རྣམས་བཅས་ཁང་པ་གྲུབ་དགོས་པར་བཀའ་ནན་ལྡོག་
མེད་དུ་གྱུར་པས། སླར་དགོན་ཆགས་འདེབས་རྒྱུ་ཐུགས་ལ་ཡོད་སྐབས། དུང་དཀར་ཤུབ་
ནས་བླངས་པའི་ཤུལ་ལྟ་བུའི་ས་གནས་ཆགས་ཚུལ་གཟིགས་ཏེ། སྔར་གྱི་ལུང་བསྟན་པའི་
ས་མིག་ཡིན་ནམ་དགོངས་ནས་མཐའ་འདུག་ཕུན་ཚོགས་དགའ་ཚལ་དུ་གཟིམ་ཁང་སོགས་
རྒྱས་སྤྲོས་མ་མཛད་པའི་སྤྱིལ་པོ་དང་། རྡོ་བས་བརྩིགས་པའི་ལྷ་ཁང་བཅས་ཕྱོགས་ཙམ་གྲུབ་
པའི་ཚེ། རྒྱ་ཤོད་པ་དང་སྨྱོ་ཤུལ་སོགས་ཀྱི་གྲྭ་རྒྱུད་རྣམས་དང༌། གྲྭ་རིགས་ཀྱིས་རང་རང་གྲྭ་
ཁང་གིས་མིག་ཏུ་ཤིང་བྱང་བཙུགས་པ་དུས་གཅིག་ལ་དགུ་བཅུ་ཙམ་རེ་བྱུང༌། ཨ་འཛོམ་སྦྲ་
ཁག་ནས་ཁང་པ་ཐོགས་བརྩེགས་ཅན་བཅས་པ་དུ་མ་གྲུབ་མཚམས། རྗེ་བླ་མའི་མདུན་སི་
ཏུ་ཆོས་ཀྱི་བློ་གྲོས་ཀྱིས་བཏང་པ་ཡིན་ཞེས་པའི་བང་མི་རྟ་བྲ་བོ་ཞོན་པ་བན་ཧོར་གྱི་རྣམ་
འགྱུར་ཅན་རྐེད་ལ་མདའ་གཞུ་བཏགས་པ་ཞིག་འོང་ནས་ཁོང་གིས་གསུང་ཤོག་ཕུལ་བ་

ཤོག་ཛར་ལྟ་བུའི་ངོས། ཆོས་བརྒྱད་ཀྱི་དགོན་ཧྲུལ་དེ་བསྐྱུར་ལ་ཐོངས། །ཆོས་ཉིད་ཀྱི་བདེན་
པ་མངོན་དུ་འགྱུར། །ཞེས་པའི་མཐར་ཕྱག་རྟགས་རྡོ་རྗེ་ཕུར་བུའི་རེ་ཁྭ་བཀྲ་བ་ཞིག་འཕྲེད་
དུ་བཏབ་པ་སྣང་བའི་ཉམས་བྱུང༌། ཕྱི་ཉིན་ཐུགས་སྐྱོ་ལྷང་ངེར་འདུག་གསུངས། གོང་གི་
ཚིག་གཉིས་པ་དེ་ཞལ་ནས། ཆོས་ཉིད་ཀྱི་བདེན་པ་ཨེ་མ་ཧོ༔ ཞེས་ལན་དུ་མར་གསུངས་
ཀྱང་ཞལ་གསུང་རྣམ་ཐར་ན་ཡོད་པ་བཅས་གཉིས་ཀ་བཞག་པ་ལགས། དེ་ནས་ཞག་ཆ་ཤས་
མཚམས་སི་ཏུ་རིན་པོ་ཆེ་སྐུ་དངོས་ཀྱིས་ཞལ་གཟིགས་ནས་ཐུགས་ཁྲོ་ཚུལ་གྱིས། ཆོས་བརྒྱད་
ཀྱི་དགོན་ཧྲུལ་དེ་ནག་ཆམ་མེ་ཐོངས། ཞེས་འབྲོག་པའི་ཡུལ་སྐད་ལྟར་གསུངས་ཞེས་ངེས་
པར་ཐོས་ཀྱང་། ཞལ་གསུང་རྣམ་ཐར་དུ། ཆོས་བརྒྱད་ཀྱི་གཞི། །འཁོར་བའི་འཆིང་ཐག་
དེ་མྱུར་དུ་ཐོངས་ཞེས་པ་འདུག་ཀྱང་དོན་དུ་ཐུགས་མ་དགྱེས་པའི་ཚུལ་མཐོང་བས། ཉམས་
དེ་ལས་སད་མ་ཐག །ད་ནི་ལུས་སྲོག་ལ་བབ་ཀྱང་དགོན་པ་བསྒྱུར་དགོས་དགོངས་པ་ཐུགས་
ཐག་བཅད། སི་ཏུ་དགོངས་པ་གཤེགས་ཟིན་པའི་རྗེས་སུ་ཞལ་གཟིགས་ཡིན་འདུག །སྐུ་
ཉེ་སྨིན་གྲོལ་སོགས་ལ། ཁོང་སྐུ་གེགས་ཆེན་པོ་ཞིག་འཕྲལ་དུ་ཡོད་པས་སྐབས་རེར་ངེས་
མེད་དུ་བྱོན་དགོས་པའི་གསུང་བསྩལ། བྱོན་ཁར་མགུར་འདི་ལྟར་གསུངས་ཏེ།
འགྲོ་ཁའི་གླུ་གནས་རིས་ཁང་ཁྱིམ་གྱི་དྲིན་གཟོ་སྟག་ཆུང་བུང་བའི་
དབྱངས་ཀྱིས་དྲང་བ། ན་མོ་གུ་རུ་ཡེ། ཕ་བཀའ་དྲིན་འཁོར་མེད་བླ་མ་ལ། །བུས་མོས་གུས་
གདུང་བས་གསོལ་བ་འདེབས། །བློ་ཆོས་སུ་འགྲོ་བར་བྱིན་གྱིས་རློབས། །སྐྱུ་མའི་རྣལ་འབྱོར་
གྱི་སྒྱུ་མའི་གླུ། །སྒྱུ་མའི་ཡུལ་རིས་ཁང་ཁྱིམ་གནས་མལ་ལ། །སྒྱུ་མ་འགྲོ་ཁ་དྲིན་གཟོའི་བྱ་བ་
དྲན། །མདོ་སྨད་ཝ་ཤུལ་ཁྲོ་གྱི་ས་ཆ་ལ། །སྟོད་སྨད་གཉིས་གྲགས་ཁྲོ་སྨད་གནས་ཀྱི་མཆོག །
ཡོན་ཏན་གནས་ཆེན་དུང་རལ་རལ་གྲི་བྲག །བཀོད་པ་ཕུན་ཚོགས་ཟབ་གཏེར་རྒྱ་མཚོའི་
གནས། །རྩ་གསུམ་དཔའ་བོ་ཌཱཀྐིས་བྱིན་བརླབས་པའི། །ངོ་མཚར་རང་བྱུང་སྐུ་གཟུགས་
ཡི་གེའི་རིས། །སྨན་ལྗོངས་ནགས་ཚལ་རྩི་ཤིང་འབྲས་བུར་བཅས། །བྱིན་བརླབས་ཡ་མཚན་
ཆེན་པོ་ཐོབ་པའི་གནས། །ཆོས་མཐུན་སྟོངས་གྲོགས་མེལ་ཚེ་ཐ་ཚིག་བདག །གནས་དེའི་

ཉི་མ་ནུབ་ཕྱོགས་ཉེ་བའི་སར། །དབེན་གནས་ཕུན་ཚོགས་དགའ་བའི་སྐྱེད་ཚལ་འདི། །མ་
བཀོད་རང་བྱུང་ཡོན་ཏན་སྣ་ཚོགས་ཚང༌། །མཁའ་འགྲོ་ཤུགས་ཀྱིས་འདུ་བ་ཉམས་དགའི་
གནས། །ཡར་ངོ་མར་ངོའི་དུས་ཆེན་ལ་བབས་ཚེ། །རོལ་མོའི་བྱེ་བྲག་རྣ་བའི་བདུད་རྩིར་
སྦྱིན། །བཛྲ་གུ་རུའི་སྒྲ་དབྱངས་སྙིང་ལ་སིམ། །ལེགས་ཉེས་རྗེས་གཅོད་མཁའ་འགྲོ་སྤྲིན་ལྟར་
འདུ། །ལྟ་བའི་བོགས་འདོན་སྤྱོད་པ་སྐྱོང་བའི་གནས། །ས་གཞི་དཔྱད་ལེགས་ཤར་དམའ་
ནུབ་མཐོ་བས། །འོད་གསལ་སྣང་བ་གོང་དུ་འཕེལ་བའི་ས། །ཚ་གྲང་སྙོམས་ཤིང་ལྷོ་གནམ་
རྒྱ་ཆེ་བས། །དབྱིངས་རིག་དབྱེར་མེད་རང་བབ་གནས་ས་ཡིན། །རྒྱབ་རི་སྲ་མཁྲེགས་གཡུ་
འབྲུག་ཕྱུག་མོ་འདི། །ལྕགས་རི་ལྷུན་བརྗིད་སྣ་ཚོགས་ཤིང་རིགས་དང་། །སྤོས་སྨན་རྩི་བཅུད་
དྲི་བསུང་ངད་ལྡན་ཞིང༌། །སྐད་སྙན་བྱ་རིགས་སྒོ་གྲོགས་སྐབས་སྐབས་མང་། །ཤིང་ཕོ་ཁྱི་
ནས་ས་ཕོ་སྟག་ལོའི་བར། །སྒྱུ་མའི་བུ་དང་སྐྱུ་མའི་གནས་ཁྱོད་གཉིས། །ལས་ཀྱིས་སྤྲད་ནས་
ཁྱོད་དྲིན་ང་ལ་ཆེ། །ཉམས་རྟོགས་གོང་འཕེལ་གཞན་དོན་དགེ་བསྐུལ་བཅས། །དགེ་ཞིང་
ལེགས་པའི་ལྷ་གནས་དགའ་བའི་ཚལ། །ངས་ཀྱང་སྟོང་ཉིད་སྙིང་རྗེར་བློ་སྦྱོང་ཞིང་། །ཟག་
བཅས་ཟག་མེད་དགེ་རྩ་ཁྱོད་ལ་བསྔོས། །ཁྱོད་ཀྱང་ལུས་བདེ་སེམས་སྐྱིད་བྱང་སེམས་ལྡན། །
སྒོ་སྲུང་སྨུག་ནག་ཁྲོ་མོ་གཡུ་རྩེ་དང་། །རྩེ་འཛིན་ཚངས་པ་ལྗང་སེར་རྟ་བརྒྱད་དང་། །ཟོ་དོར་
ཀླུ་བཙན་ཤུག་ཡག་གཉེན་པོ་བཅས། །མ་རུང་གདུགས་འདྲེ་ཡུལ་སྲིའི་དབང་མ་ཤོར། །བྱང་
ཆུབ་སེམས་བསྐྱེད་གཞན་ཕན་ཁོ་ན་སྒྲུབས། །ཡུལ་འདིར་རྟེན་བཅས་སྒྲུབ་སྡེ་ཆོས་སྡེ་དང་། །
སྐྱེ་འགྲོ་མི་དང་ཕྲན་བུ་དུད་འགྲོ་ཡན། །གང་ཕན་གྲོགས་གྱིས་རུ་ང་ཕྲག་དོག་སྤོངས། །འདི་
བདེ་ཕྱི་བདེ་བདེ་བའི་གཞི་ཐང་ཆེ། །སྒྱུ་མའི་རྣལ་འབྱོར་སྒྱུ་མའི་ཡུལ་གཞན་འགྲོ། །སྒྱུ་མའི་
ཁང་ཁྱིམ་བཀྲ་ཤིས་འཁྱིལ་བ་དང༌། །ཆོས་ར་ཕུན་ཚོགས་དགའ་བའི་སྐེད་ཚལ་བཅས། །
རི་བྲག་གཡའ་ཆུ་རྫ་དང་རྡོ་ཕྲན་ཡན། །བེམ་པོ་ཡིན་ཀྱང་བདག་བཟུང་རེ་རེ་ཡོད། །དཔའ་
བོ་དཔའ་མོ་འདྲེ་ཕྲན་ཡན་ཆོད་ཀུན། །རེ་ཞིག་མ་མཇལ་བར་དུ་བདེ་མོར་བཞུགས། །ཅི་
མཇལ་མི་ཤེས་ད་ནི་བདེ་བར་སྡོད། །གཏད་མེད་རྣལ་འབྱོར་གཏད་མེད་གནས་སུ་འགྲོ།

ཆོས་བརྒྱད་ཇག་པ་ཆོམ་པོ་རྒོད་པའི་ཚེ། །བཟོད་པའི་གོ་བསྐོན་དྲན་པའི་མདུང་ཐུང་གཏོད། །
ལེ་ལོ་ངལ་བའི་ཐང་ལམ་བགྲོད་པའི་ཚེ། །བརྩོན་འགྲུས་རྟ་ཕོའི་བང་ཁ་གྱེན་དུ་བསྟོད། །
མ་རིག་མུན་པས་ལམ་སྟོང་འབྱུང་ཉེའི་ཚེ། །ཤེས་རབ་སྒྲོན་མེས་རབ་ཏུ་སྣང་བར་གྱིས། །
རྣམ་གཡེངས་ཉོན་རླུང་དྲག་པོ་རྒོད་པའི་ཚེ། །བསམ་གཏན་ར་བའི་བཙན་རྫོང་ཟིན་པར་ཤོག །
བརྐམ་ཆགས་སེར་སྣས་གདུང་བར་གྱུར་པའི་ཚེ། །སྦྱིན་གསུམ་ནོར་བུའི་མཛོད་ཁང་དབྱེ་
བར་ཤོག །སྡོམ་གསུམ་བཅས་ལྟུང་བག་མེད་གྱུར་པའི་ཚེ། །ཚུལ་ཁྲིམས་གསུམ་གྱི་རྒྱན་
གྱིས་བརྒྱན་པར་ཤོག །སྲིད་ཞེན་ལྕགས་སྒྲོག་དམ་པོས་བསྡམས་པའི་ཚེ། །རང་གྲོལ་ཆོས་
སྐུའི་གཏན་སྲིད་ཟིན་གྱུར་ཅིག །གང་དུ་ཕྱིན་པའི་ཡུལ་དེར་བདེ་ལེགས་ཤིང༌། །གཟུགས་
ཅན་གཟུགས་མེད་ཆོས་ཀྱིས་འདུལ་བར་ཤོག །གོམ་པའི་འདེགས་འཇོག་ལག་པའི་བརྐྱངས་
བསྐུམ་ཙམ། །མ་གྱུར་འགྲོ་བའི་དོན་དུ་འགྱུར་བར་ཤོག །ལུས་སྲོག་བྱེ་བ་ཟད་པའི་ངལ་དུབ་
ཀྱིས། །རྒྱལ་བསྟན་རིན་ཆེན་བྱ་བ་བྱེད་པར་ཤོག །དཀོན་མཆོག་རིན་ཆེན་གསུམ་གྱི་བདེན་
པ་དང་། །རྩ་གསུམ་དམ་ཅན་རྒྱ་མཚོའི་ནུས་པ་ཡིས། །སྒྱུ་མའི་རྣལ་འབྱོར་རེ་འདུན་སྨོན་པ་
འདི། །བདག་གཅིག་མ་ཡིན་སྒྲུབ་པ་ལྷུར་ལེན་ཅིང་། །ངེས་མེད་བསྐྱོད་པར་འདོད་པའི་གང་
ཟག་གི །བསམ་པའི་དོན་ཀུན་ཡིད་བཞིན་འགྲུབ་པ་དང༌། །གཉིས་སྣང་བདག་རྟོག་གིས་
བཅིང་སྐྱེ་འགྲོ་ཡི། །བདེན་འཛིན་འཁོར་བའི་འཁྲུལ་ཐག་ཆོད་གྱུར་ཅིག །ཅེས་འདི་རྒྱལ་སྲས་
མཁའ་ཁྱབ་འགྲོ་བའི་དེད་དཔོན་དེས་སྨྲས་སོ། །ཞེས་གསུངས་ཏེ།
དཔེ་ཆ་དང་ཉེར་སྤྱོད་སྐོར་མདོར་བསྡུས་ཀྱིས་རྫ་ཤར་ཤུག་ཡག་མའི་ཉེ་
ར་ཞག་ཆ་ཤས་བཞུགས། དེ་ནས་རིམ་པར་འབར་ཆུང་ས་གནས་བ་ཅོ་སོགས་ཐུགས་གར་
བབས་སུ་རུ་བཞུགས་པས། ཨ་འཛི་འབྲུག་ཤུལ་སོགས་ཀྱིས་ངེས་མེད་དུ་བྱོན་མི་མཛད་པར་
གསོལ་བ་ནན་ཆེར་བཏབ་པས་སྟོན་རྒྱབ་བར་གར་ཡང་མི་བྱོན་པའི་ཞལ་བཞེས་གནང༌།
དེ་མཚམས་སུ་མཁྱེན་བརྩེ་རིན་པོ་ཆེས་ཕྱག་བྲིས་ངོ་མ་དང་། ཤོག་སྲབ་ཁ་བརྒྱ་བཅས་གནང་
བ་ལ། ཧོར་ཟླ་དགུ་པ་ནང་ཁོང་གི་དྲུང་དུ་འཁྱུགས་ཙམ་ཕེབས་འོང་དགོས་ཞེས་འདུག་པས།

དེ་བཞིན་སྐུ་བཅར་ཞུས་ནས་དབུས་ཕྱོགས་སུ་སོང་ན་ཟབ་གཏེར་སོགས་འགྲོ་དོན་ཡོད་ཚུལ་
ཞུས་པས། དགོན་པ་བསྐྱུར་བ་ལེགས་ཚུལ་དང་། ལོ་གསུམ་བར་གར་ཡང་བྱོན་མི་ཉན་
གསུངས་ཏེ། ཚེ་དབང་ཡང་ལན་གསུང་གནང་། དེ་རྗེས་ལོ་གཉིས་མཚམས་བསོད་ནམས་རྒྱ་
མཚོ་བསྙུན་བཞེས་སོགས་དང་མ་ཡུམ་ལོ་མཐོ་བ་བཅས་ཀྱི་ས་ཐག་རིང་པོར་བྱོན་རྒྱུ་ཤོལ་
སོང་ཡང་རྡོ་རྗེ་འཆང་གི་བཀའ་ཡིན་པས་འགྱོད་པ་ཅི་ཡང་མེད་གསུང་། དེའི་རྗེས་སུ་ཁྲོ་ཆུ་
ཕར་ཁ་ལ་བྱོན་སྐབས་ཞིག་ན་སྔར་ལུང་བསྟན་པའི་ས་གནས་མེ་ལོང་དུ་གཟུགས་བརྙན་ཤར་
བ་བཞིན་བཀྲ་ལམ་གྱིས་གཟིགས། ལུང་བསྟན་ཀྱང་གོང་གསལ་སྐུ་མཚམས་ཤིག་བཞུགས་
ཡོད་སྐབས། ཌཀྐི་བཟང་གོས་སྨུག་པོའི་ན་བཟའ་གསོལ་བ། དབུ་སྐྲ་ཟར་བུ་ཅན། ཕྱག་
གཡོན་ན་ཤེལ་དཀར་གྱི་མེ་ལོང་ཆེན་པོ་ཐུགས་ཀར་བཟུང་བ་ཞིག་བྱུང་སྟེ། ཨེ་མ། སྐལ་
བ་ལྡན་པ་རིགས་ཀྱི་བུ་ཁྱོད་ཉོན། །དལ་བ་མེད་པའི་སེམས་ཀྱིས་ཁུར་དེ་ཕོག །མ་དྲོས་རྒྱ་
མཚོའི་ཁ་ཞག་ཆགས་པའི་སྤྲིན། །ནཱ་ག་ནོར་རྒྱས་བུ་ཡི་ཁང་སྟེང་དུ། །གསེར་གྱི་ཉ་མོ་ཟུང་
གནས་ལྟོ་བ་ན། །ཆོས་དུང་གཡས་འཁྱིལ་ལེགས་ངོམས་ས་མིག་ཡོད། །དཀར་པོའི་ཞིང་
ས་བཟང་པོའི་སོ་ནམ་གྱིས། །མི་འདྲའི་འབྲུ་རིགས་གསུམ་ཡང་སྨིན་ནས་འོང་། །ལེགས་པའི་
དགེ་མཚན་གསུམ་ཡང་བསྟན་ནས་ཡོང་། །འགྲོ་དོན་རླབས་ཆེན་རྟེན་འབྲེལ་དེ་ན་ཡོད། །
ཅེས་ཟེར་ནས་མི་སྣང་བར་གྱུར། རྗེ་བླ་མའི་ཞལ་ནས། གྲྭ་པ་འབར་ཆུང་རིན་ཆེན་རྒྱ་མཚོ་
དང་གཉིས་ཡོད་པ་ལ། ཁྱེད་གཉིས་ཀྱི་ཕ་རིའི་རི་མགོ་ལ་དཔྱད་པ་ཞིག་གྱིས་དང་ཇི་ལྟ་བུ་
འདུག་གསུངས་པས། ཁོང་གཉིས་ནས་དུང་དཀར་དང་ཉ་སོགས་གཟུགས་བརྙན་ཚུལ་
བཞིན་མཐོང་བ་ཞུས། དེ་རྗེས་འབར་ཆུང་རྒན་པོ་དོན་འགྲུབ་བཀྲ་ཤིས། བསམ་གནས་
གུ་རུ་ཚེ་རིང༌། རྟ་མགྲིན་ཚེ་རིང༌། ཚེ་བརྟན་བཅས་སྐོར་ལ། ངོས་ལ་མ་དང་མཁའ་འགྲོའི་
ལུང་བསྟན་དུ་ས་མིག་འདིར་སྡོད་གནས་དགོས་གསུངས་པས།དེ་བཞིན་བགྱིས་ན་ཁྱེད་ཅག་
གི་བློར་འཐད་དམ། ཞེས་དྲིས་མཛད་པར། ཁོ་བོ་ཅག་ཤིན་ཏུ་དགའ་སྟེ་དད་དང་སྤྲོ་བཞིན་
པས་ས་གནས་ཇི་སྲིད་བར་འབུལ་ཞེས་བློ་གཅིག་ཏུ་མཐུན་པའི་དག་ཚིག་ཅན་གྱི་ཡི་གེ་རྟགས་

འཁོད་ཕུལ་ཀྱང་། དེ་ལ་ས་རིན་ལྟ་བུའི་གནང་སྦྱིན་རེ་ཡང་མཛད་ཅིང་། ཚེ་བརྟན་ནས་ཁོ་བོ་
འཆི་ལ་ཉེ་བས་ཤི་ཁར་ཐུགས་ཀྱིས་མི་བོར་ནན་ཞུས་ཁོང་གིས་ཞལ་བཞེས་ཀྱང་གནང༌།
དེ་ནས་མེ་ཁྱི་ལོར་གདན་ས་འདིར་ཐོག་མར་བཞུགས་སྐབས་གཞི་
བདག་གིས་མཇལ་དར་ཕུལ་བ་སོགས་རྟེན་འབྲེལ་བཟང་པོ་འགྲིགས། དང་པོ་གཟིམ་ཚང་
ཕུབ་ནས་འབྲོག་སྒར་ལྟར་བཞུགས་པར། རྗེས་ཞིག་ཏུ་མཇམ་མགོན་མཁྱེན་གཟིགས་རིན
པོ་ཆེའི་ཞལ་ནས་ཕྱག་དཔེ་སོགས་ལ་ཆར་སྐྱོབ་གཟིམ་ཁང་ཞིག་བཞེངས་ན་ལེགས་པས།
མཆོད་ཁང་བང་བ་ནང་འདོམས་གསུམ་དང་དེའི་གཡས་གཡོན་ཉེ་སྐོར་གྱི་ཁང་མིག་འདི་
དང་འདི་ལྟ་བུ་དགོས་ཞེས་ཤོག་ཁྲར་བཀོད་པ་བཅས་བསྩལ་བ་དེ་བཞིན་བླ་བྲང་གི་རྣམ་པ་
དང་། ཨོ་རྒྱན་ལྷ་ཁང་རྟེན་དང་རྟེན་པར་བཅས་པ་བཞེངས། སྤྱིར་སྐྱབས་རྗེ་རིན་པོ་ཆེ་འདི་
ཉིད་འབར་བ་གསུམ་དང་འདུ་བ་གསུམ་གྱི་དངོས་གྲུབ་བརྙེས་པས་གཟུགས་ཅན་མི་ལས་
ཀྱང་། གཟུགས་མེད་ལྷ་འདྲེའི་འདུ་འཚོགས་ཀྱིས་བསྙེན་བཀུར་རྒྱ་ཆེ་ལ། མི་མ་ཡིན་གྱིས
ཕུལ་བའི་བསྐལ་པ་བཟང་པོའི་ནས་འབྲུ་རེད་གསུངས་པའི། ནས་འབྲུ་སྲན་མ་ཆེ་ཤོས་ལས་
ཀྱང་ལྷག་པར་ཆེ་བ་དང་། ཀླུའི་ནོར་བུ་དགའ་བ་འཁྱིལ་པ་སོགས་དངོས་སུ་བཞུགས་པ།
ཕྱིས་རྟེན་གྱི་གཟུངས་འབུལ་མཉམ་དུ་ཕུལ་མཛད་པ་ཡིན། གསུང་རྟེན་བྲི་བརྐོས་སོགས་རྟེན་
བཞེངས་རྒྱ་ཆེར་གནང་སྐབས། དངོས་རྫ་ས་ཅི་རིགས་འཕྲལ་བྱུང་འཕྲལ་དག་མཛད་ཟིན་
པས་ཅི་ཡང་མེད་དོ་སྙམ་ནའང་། སླར་ཡང་འཛད་པ་མེད་པ་ལྟ་བུ་ཞིག་མཐོང་ཆོས་ཡིན་པས།
འདི་ཁོ་ན་ཙམ་ལ་དཔྱད་ནའང་། མི་མ་ཡིན་གྱིས་ཕུལ་བའམ། ལོངས་སྤྱོད་ནམ་མཁའ་མཛོད་
ལ་མངའ་བརྙེས་སམ། སྣང་སེམས་དབང་དུ་འདུས་པའི་རྟགས་གོར་མ་ཆགས་སོ་སྙམ་དུ་
སེམས་སོ། །
ཡང་ཇི་སྐད་དུ། བླ་མ་བཟང་པོའི་མཚན་ཉིད་མདོར་བསྡུ་ན། །སློབ་མ་
བཟང་ལ་མང་པོ་འབྱུང་བ་ཡིན། །ཞེས་པ་ལྟར་ཞལ་སློབ་དོན་གཉིས་འགྲུབ་ངེས་སུ་བྱུང་བ་
རགས་རིམ་ཙམ་དུ་སྨོས་ན། རང་ཡུལ་སྐོར་ལས། ཁྲོ་དགེ་སྐུ་མདུན་རིན་པོ་ཆེ། མཁའ་སྤྱོད།

གཏེར་སྟོན་གཟུངས་སྤྲུལ་རིན་པོ་ཆེ། རྒྱ་སྐོར་བླ་མ་བསོད་ནམས་རིན་ཆེན། གཏེར་སྟོན་
འཇིགས་མེད་མདོ་སྔགས་བསྟན་འཛིན། རྒྱ་སྐོར་སྤྲུལ་སྐུ་ཀུན་བཟང༌། རྒྱ་རྩེ་མཁན་ཨ་
རབ། ན་ཐ་སྤྲུལ་སྐུ་བསོད་ནམས་མཆོག་གྲུབ། སྨྱོ་ཤུལ་ལུང་རྟོགས་བསྟན་པའི་ཉི་མ། སྨྱོ་
ཤུལ་གཏེར་སྟོན་མཐུ་སྟོབས་གླིང་པ། སྨྱོ་ཤུལ་མཁན་ངག་དབང་ཆོས་དཔལ་སོགས་རང་
ཡུལ་གྱི་བླ་མ་མཁན་སྤྲུལ་ཕལ་ཆེར་རྣམས་དང༌། ཀཿཐོག་སི་ཏུ་རིན་པོ་ཆེ་ཆོས་ཀྱི་རྒྱ་མཚོ།
དགེ་སྤྲུལ་རིན་པོ་ཆེ་འགྱུར་མེད་བསྟན་པ་རྣམ་རྒྱལ། རྨོག་སྤྲུལ་རིན་པོ་ཆེ་ཀརྨ་དབང་བསྒྱུར་
རྩལ། རྗེ་དབོན་པདྨ་རྒྱལ་མཚན་སོགས་དང་། རྫོགས་སྤྲུལ་རིན་པོ་ཆེ་ཐུབ་བསྟན་ཆོས་ཀྱི་རྡོ་
རྗེ། ཞབས་དྲུང་མཁྱེན་བརྩེ། མཁན་རིན་པོ་ཆེ་ཐུབ་བསྟན་སྙན་གྲགས། ཀུན་བཟང་སྤྲུལ་
སྐུ་སོགས་དང་། ཞེ་ཆེན་རབ་འབྱམས་རིན་པོ་ཆེ། རྒྱལ་ཚབ་རིན་པོ་ཆེ་འགྱུར་མེད་པདྨ་རྣམ་
རྒྱལ། དགོན་སྟོད་སྤྲུལ་སྐུ། དཔལ་ཡུལ་སྐུ་ཆེན་རིན་པོ་ཆེ་ཀརྨ་འགྱུར་མེད། གྲུབ་དབང་
རིན་པོ་ཆེ་པདྨ་ནོར་བུ། སྐུ་ཚ་ཡང་སྤྲུལ་རིན་པོ་ཆེ་ཀརྨ་ཐེག་མཆོག །རྫོང་དབོན་བླ་མ་བཀྲ་
དབང་། མཁན་འཇམ་དཔལ་རྡོ་རྗེ་སོགས་བླ་སྤྲུལ་མང་ཆེར། རྫོང་གསར་མཁྱེན་སྤྲུལ་རིན་
པོ་ཆེ་འཇམ་དབྱངས་ཆོས་ཀྱི་བློ་གྲོས། དཔལ་སྤུངས་མཁན་ཚེ་དབང་དཔལ་འབྱོར། གྲོ་
ཁེ་རྟོགས་ལྡན་ཨོ་རྒྱན་བསྟན་འཛིན། སྒྲུབ་པའི་ཀ་ཆེན་རྨུགས་སངས་ཚེ་སྤྲུལ་ཆོས་ཀྱི་བློ་
གྲོས། གནས་རྒྱབ་སྤྲུལ་སྐུ་ཆོས་ཀྱི་བློ་གྲོས། བླ་མ་ཀུན་བཟང་དཔལ་འབྱོར། བླ་མ་ཟླ་བ་
རྒྱལ་མཚན། གཅོད་པ་པདྨ་ཆོས་འཕེལ། མ་ཡུམ་ཡང་སྲིད་སྤྲུལ་སྐུ་བློ་གྲོས་དཔལ་བཟང་
སོགས་མང་། རག་ཆབ་བླ་མ་ཚེ་བསྟན། ཕྲིན་ལས་རྒྱ་མཚོ། བསམ་གཏན། ཟངས་སྟོད་
གཅོད་པ་ཡབ་སྲས། ཡང་ལེ་སྤྲུལ་སྐུ་ཡབ་སྲས། འཛིང་སྟག་མོ་དགོན་གྱི་རྒྱལ་པོ་སྤྲུལ་སྐུ།
ལྷུན་གྲུབ་རིག་འཛིན། མི་འགྱུར་སོགས་དུ་མ། དཔལ་འཛོམ་བླ་མ་རིན་ཆེན་རྒྱ་མཚོ། མཁྱེན་
རབ་མཐའ་ཡས། བོན་ཟླ་བུ་དབོན་བླ་མ་བསྟན་འཛིན་རྣམ་རྒྱལ། ཚུལ་ཁྲིམས་འོད་ཟེར།
ཁང་དམར་དཔོན་སློབ་ཡང་སྲིད། བླ་མ་བཟོད་པ། སྒྲུབ་བླ་ཆོས་དབྱིངས་རྡོ་རྗེ་སོགས་དུ་
མ། ལྷ་ལྡན་ཕྱོགས་ནས། རྡོ་བྲག་མཁན་ཟུར། མཁྱེན་བརྩེ་ཡེ་ཤེས་རྡོ་རྗེའི་སྲས་བསོད་

ནམས་རྣམ་རྒྱལ་དཔོན་སློབ་མང་ཆེར། ལྷོ་བྲག་པ་སྨོན་ལམ། ངོར་མཁན་པོ་ཐར་རྩེ་འཇམ་
དབྱངས་ཀུན་དགའ་བསྟན་པའི་རྒྱལ་མཚན། བྱང་རྟ་རྣ་འཇིགས་བྲལ་རྡོ་རྗེ། ཆབ་མདོའི་ཉེ་
ཕྱོགས་གྲུ་གུའི་ལྷ་བྲག་གནས་སུ་ཐུགས་ཟིན་གྱི་སློབ་མ་བཤད་སྒྲུབ་ཀྱི་ཀ་ཆེན་བཞི་ལས་གྲུབ་
དབང་རིན་པོ་ཆེ་ཤཱཀྱ་ཤྲཱི། རྒྱལ་སྲས་འཕགས་མཆོག་རྡོ་རྗེ་ལྕམ་སྲིང་། ཆབ་མདོ་རི་བོ་ཆེ་པ་
ཀརྨ་མདོ་སྡེ། ཨ་ཙ་བླ་མ་རྣམ་རྒྱལ། རྒྱ་གར་ཟངས་དཀར་བ་ཐུབ་བསྟན། རྒྱ་གར་ཁུ་ནུ་
བ་བསོད་ནམས་མཐར་ཕྱིན། བསྟན་འཛིན་རྒྱ་མཚོ། འབྲས་ལྗོངས་པ་ཐུབ་བསྟན་ཆོས་ཉིད།
ཁྱུང་སྤྲུལ་པདྨ་དབང་ཆེན། འབྲུག་བུམ་ཐང་པ་ངག་དབང་།ངམ་བྱང་པ་དགེ་འདུན་བསྟན་
འཛིན། ཐུབ་བསྟན། པདྨ་རྡོ་རྗེ་སོགས་དུ་མ། ནང་ཤོད་སྲིན་མོ་རྫོང་གི་ཁམས་པ་ཉི་གྲགས་
ཀྱི་གདན་ས་ནས། རྒྱལ་སྲས་འགྲོ་འདུལ་བདེ་ཆེན་སྙིང་པོ་རྩལ་དང་། འགྲོ་འདུལ་རིན་པོ་
ཆེ། ཀུ་ཀུ་སྤྲུལ་པའི་སྐུ། མཁན་པོ་པདྨ་རབ་བརྟན་སོགས་དུ་མ་ལན་གྲངས་མང་པོར་བྱོན་
ཅིང་ཡུན་རིང་དུ་བཞུགས་པ་དང་། རྫ་རྒྱུད་ཕྱོགས་དགེ་མང་མཁན་ཡོན་ཏན་རྒྱ་མཚོ། མཁན་
ཆེན་ཀུན་བཟང་ཆོས་གྲགས་དཔལ་བཟང་། བླ་མ་བསོད་མཁས། ཏུག་རྒྱ་དབོན་སྤྲུལ། ཕུག་
ཁང་དགོན་སྤྲུལ་སྐུ་འཇམ་ལོ། ནོར་གླིང་བླ་མ་ཤེས་རབ། གླང་ནག་བླ་མ་ཆོས་དཔལ་སོགས་
དུ་མ། གླིང་རྗེ་དྲུང༌། རི་ཁྲོད་པ་དམ་ཆོས། གླིང་སྨན་བླ་མ་ཚུལ་ཁྲིམས་རྒྱ་མཚོ། གླིང་ཚང་
རྒྱལ་པོ་ཡབ་ཡུམ་སྲས་ལྕམ་དྲལ་བཅས། ཆུ་ངོས་དགོན་པད་དཀར། ནམ་མདོ་སྤྲུལ་སྐུ།
མཁན་པོ་བསྟན་འཕེལ་དབང་སྤྲུལ། པད་རྙིང་དགོན་དབོན་སྤྲུལ་སྐུ་སྔ་ཕྱི། ལེགས་དགོན་
ཁྱུང་སྤྲུལ། ཟུར་སྤྲུལ། བླ་མ་བློ་གྲོས་རྒྱ་མཚོ། མ་དགོན་སྐུ་ཆེན་སྔ་ཕྱི། འཆི་མེད་རྣམ་རྒྱལ།
ཀཿཐོག་དབང་ཆེན་སྤྲུལ་སྐུ། བོན་པོ་ཕྱོགས་སྨན་རྒྱལ། ཀུན་གྲོལ། རྒྱལ་སྲས། གཏིང་
ཆེན་ར་སྤྲུལ། ཟླ་བཟང་སོགས་དུ་མ། འགུ་ལོག་ཕྱོགས། སྐྱབས་བླ་མ་ངག་བཟང༌། ཁྲ་བླ་
ཕན་བདེ། ཀུན་བཟང་སྒོ་ཆེན་དབོན་པོ་ནམ་མཁའ་སོགས་དུ་མ། བསྭེ་ཐ་ནས་མདོ་མང་
དབོན་མདོ་ལོ། དུང་དཀར་དགོན་པ་བླ་མ་བདེ་ཕན། གཡུ་ཁོག་ཏུ་བཤད་པའི་ཀ་ཆེན་བྱ་
བྲལ་བ་ཆོས་དབྱིངས་རང་གྲོལ་ཞེས་བཤད་སྒྲུབ་བསྟན་པའི་རྒྱལ་མཚན་དུ་བཞུགས་པ་

དང་དེའི་སྐུ་མཆེད། དགོན་འཛི་གཏེར་སྟོན་རིན་པོ་ཆེ་རིན་ཆེན་གླིང་པ་སྐུ་མཆེད། གཏེར་
སྟོན་ཡེ་ཤེས་འབྱུང་གནས། ར་སྐོར་བླ་མ་ཡེ་ཤེས་ཐེག་མཆོག་སོགས་དུ་མ། ལི་ཐང་དགེ་
བཤེས་བསྟན་འཛིན་རྒྱལ་མཚན། འཇམ་དཔལ་རྒྱ་མཚོ། གཡོན་རུ་གཏེར་སྟོན་འཆི་མེད་
རྡོ་རྗེ། སྡེ་གཞུང་མཆོག་སྤྲུལ་རིན་པོ་ཆེ་ཀུན་དགའ་རྒྱལ་མཚན། མཁན་བླ་མ་ཟླ་འོད། བླ་
མ་བློ་གྲོས། གླིང་ཁ་གཤིས་པ་བརྒྱ་དཔོན་བློ་གྲོས་རྒྱལ་པོ། ཚ་ལི་བླ་མ་ཀུན་བཟང་རྣམ་
རྒྱལ། གྱང་དཀར་སྤྲུལ་སྐུ་མི་འགྱུར། ཁོལ་རི་གཅོད་བླ་སོགས་དུ་མ། སྤེ་ཞོལ་སྤྲུལ་སྐུ་
པདྨ་ཆོས་ལེགས། ཏཱ་ཧོར་མཆོག་སྤྲུལ་སྐུ་མཆེད་གསུམ། གནམ་བསྐོས་སྤྲུལ་སྐུ། བྲག་
དམར་མཆོག་སྤྲུལ་པདྨ་རྒྱལ་མཚན། སྤྲུལ་འགྱུར་མེད་རིག་འཛིན། ཉིན་དགོན་མཆོག་
སྤྲུལ་བསོད་ནམས་སྙན་གྲགས། ཛཿཀ་སྤྲུལ་སྐུ་ཐུགས་མཆོག །ཉག་རོང་གཏེར་སྟོན་རིན་
པོ་ཆེ་བསོད་རྒྱལ། ཝ་ཆུ་གཏེར་སྟོན། བླ་མ་ཚུལ་ཁྲིམས་མཐར་ཕྱིན། གྲུབ་ཆེན་རིན་པོ་
ཆེའི་སློབ་མ་བླ་མ་མཐའ་ཡས་རིན་པོ་ཆེ། གཏེར་སྟོན་དྲི་མེད། མཁན་རིན་པོ་ཆེ་སྟོབས་
ལྡན། མཚོ་ཁ་དགོན་པ་བླ་མ་ཀརྨ་བསམ་གཏན། བསོད་ནམས་བཟང་པོ་སོགས་དུ་མ།
སྐུ་ལུང་བ་ཚུལ་ཁྲིམས་ནོར་བུ། ཚེ་དབང་རིག་འཛིན། ཨ་བསྭེ་བརྒྱ་དཔོན་བླ་མ་ཡེ་ཤེས་
རྒྱ་མཚོ། གླིང་མདའ་བསྟན་འཛིན། ཚུལ་ཁྲིམས་རྒྱ་མཚོ། ཧོར་རིན་ཆེན་ཚེ་དབང་ངམ་
པདྨ་ཀུན་གྲོལ། འབའ་ཕུག་སྤྲུལ་སྐུ་ཆོས་དཔལ་རྒྱ་མཚོ། ཧོར་འཇང་སྒང་སྐུ་ཆེན་སྤྲུལ་སྐུ་
རྒྱ་མཚོ་སྐུ་མཆེད། དབོན་ཀུན་བཟང་བསྟན་འཛིན། རྒྱ་རོང་བྱ་བྲལ་ཨོ་རྒྱན་ཡོངས་འཛིན།
ལས་གྲུབ། མདོ་སྔགས་སོགས་ཀཿདཔལ་གྱི་ཆོས་བརྒྱུད་འཛིན་པ་དུ་མ། ལྕགས་ལ་འཇམ་
དཔལ་སྐྱབས་མཆོག །མདོ་རྡོ་བྲག་བྱང་འདྲེན་པ་བློ་བཟང་དང་ཐུབ་བསྟན་ཆོས་དབྱིངས།
འཇའ་ལུས་པ་ཆོས་སྐྱོང་སོགས་དུ་མ། མདོ་རིན་པོ་ཆེ་དང༌། སྐུ་མཆེད་རང་བྱུང་རྡོ་རྗེ་ལྕམ་
སྲིང་། སྨར་ཁམས་ཕྱོགས་ཆོས་དབྱིངས་ཤེས་རབ། དགེ་མ་འདས་ལོག །རྫ་ཡུལ་བ་དུ་མ།
རི་རབ་ཕག་ཞལ་དབང་འདུས། པདྨ་བཀོད་པ་ཨ་རྒྱས་སོགས་དུ་མ་དང༌། ཨ་མདོ་གཙོད་
ཡུལ་དུ་འཁྲུངས་པ་དཔལ་སྤྲུལ་རིན་པོ་ཆེའི་ཡང་སྲིད་འཇམ་དབྱངས་བསྟན་འཛིན་རྒྱལ་

མཚན་དཔོན་སློབ། ཟི་ལིང་མཚོ་སྔོན་གྱི་ཉེ་ཆར། གྱི་ལིང་ཐུགས་མཆོག་རྡོ་རྗེ། དགུ་རོང་བླ་
མ་རྒྱལ་མཚན། རེ་སྐོང་བའི་སྔགས་པ་དུ་མ། གོ་འཇོའི་ཕྱོགས་ནས། རག་དགོན་མཆོག་
སྤྲུལ་རིན་པོ་ཆེ་ཐུབ་བསྟན་བཤད་སྒྲུབ་རྒྱ་མཚོ། མཁའ་སྤྱོད་འོད་ཟེར། དབང་ཕྱུག་བླ་མ་
སོགས་དང༌། གྲུབ་དབང་བླ་མ་འཇིགས་མེད་རང་གྲོལ། རྒྱ་རྙ་བླ་མ་ཚུལ་ཁྲིམས་དཔལ་
ལྡན། བླ་མ་བསོད་ནམས་དབང་གྲགས། རྒྱ་ར་དགོན་པ་གཟིག་སྤྲུག་བླ་མ་བསོད་ནམས་
ནོར་བུ། འགྲོ་འདྲེན་སྤྲུལ་སྐུ་མི་འགྱུར། བླ་མ་བསོད་ནོར། ཨོ་རྒྱན་རྣམ་རྒྱལ་སོགས། ནུབ་
དགོན་ཆོས་རྒྱལ་སྤྲུལ་སྐུ། གེ་བླ་བསོད་ནམས་ནོར་བུ། ཕྲིན་ལས་རྒྱ་མཚོ། ཁ་ལེགས་སྒར་
བཏབ་བཤད་པའི་ཀ་ཆེན་རྨུགས་སངས་མཁན་བླ་མ་ཤེས་རབ་བཟང་པོའམ་ལས་རབ་རྡོ་རྗེ།
ཡང་སྲིད་སྤྲུལ་སྐུ་པདྨ་ཀུན་བཟང་རང་གྲོལ། དབོན་པདྨ་ནོར་བུ། སྐྱིད་ཕུག་སྤྲུལ་སྐུ་དབང་
དར། སྐྱ་ཐང་སྤྲུལ་སྐུ། གསེར་མདོག་སྤྲུལ་སྐུ། ཚ་རི་སྤྲུལ་སྐུ་དབང་ངར། བྲག་ཡབ་
ཕྱོགས། དགེ་བཤེས་ཆོས་མགོན། དགེ་བཤེས་བློ་བཟང་ཚེ་རིང་། རྟོགས་ལྡན་རིན་པོ་ཆེའི་
སློབ་མ་སྒྲུབ་བརྒྱུད། བསོད་ཚེ་དང་། ཉིན་དགོན་བླ་མ་ཚེ་བརྟན། གཙང་སར་བླ་མ་ཤེས་
རབ། ཆོས་འཕེལ། ཨ་ཚེ་རིང་སོགས་དུ་མ་དང་། བླ་བྲང་རང་གི་སྐུ་ངོས་ཉེ་སྐོར་ཡང་། རྗེ་
ཉིད་ཀྱི་གཅུང་ནམ་མཁའ་འོད་གསལ། དབོན་སྤྲུལ་སྐུ་ཆུང་པདྨ་ཀུན་གྲོལ། དབོན་སྤྲུལ་
གཏེར་སྟོན་བསོད་ནམས་བསྟན་འཛིན། དབོན་ངེས་དོན་བསྟན་འཛིན། ནམ་སྤྲུལ་ཡང་སྲིད་
ཤཱཀྱའི་དགེ་སློང་ཀུན་བཟང་འོད་གསལ། མཁའ་འགྲོ་ཆེ་བ་སྒྱུ་འཕྲུལ་བཟང་མོ། མཁའ་འགྲོ་
བཀྲ་ཤིས་ལྷ་མོ། སྲས་མོ་མི་འགྱུར་དཔལ་སྒྲོན། འཆི་མེད་དབང་མོ། བསོད་ནམས་ཆོས་
སྒྲོན། སྐལ་ལྡན་དབང་མོ། དབང་ཕྱུག་ལྷ་མོ། རྒྱལ་སྲས་གྲུབ་ཐོབ་ཆེན་པོ་རྣམ་གྲོལ་བཟང་
པོ། རྒྱལ་སྲས་ཤཱཀྱའི་དགེ་སློང་པདྨ་དབང་རྒྱལ། ཁོ་བོ་འགྱུར་མེད་རྡོ་རྗེ་དང་། བྲན་གཡོག་
ཡན་ཆད་ཕལ་ཆེར་ཁྲིད་ཉམས་ལེན་རེ་མ་གནང་བ་མེད་པ་ཡིན་ཏེ། དེའི་དུས་ཀྱི་རྣམ་ཐར་
ལ་དཔྱད་ན་ནུབ་ཕྱོགས་ཨོ་རྒྱན་གྱི་གླིང་ངམ། ཨིནྡྲ་བྷོ་དྷའི་རྒྱལ་ཁབ་ལྟ་བུར་ཟབ་གསང་
ཆོས་ཀྱི་སྐལ་ལྡན་དུ་གྱུར་ཅིང་། དེ་ལྟར་སློབ་མ་རྣམས་ཀྱི་མཚན་རགས་བསྡུས་ཕྱོགས་ཙམ་

བཀོད་པས་མཚོན། འདིར་མ་འཁོད་པའང་གྲངས་མང་བ་རྣམས་ལ་ཟབ་གསང་རྫོགས་པ་
ཆེན་པོ་ཡང་གསང་བླ་མེད་ཀྱི་ཁྲིད་བསྩལ་ནས་དགོངས་བརྒྱུད་བྱིན་རླབས་ཀྱི་འཕོ་བ་ཐོབ་
པའི་ཐུགས་སྲས་བརྒྱ་ཕྲག་མང་པོ་དང༌། མཐོང་ལམ་གྱི་བདེན་པ་མངོན་དུ་གྱུར་པའང་སྟོང་
ཕྲག་དུ་མ། བསྐྱེད་རྫོགས་དང་སྨིན་གྲོལ་གྱིས་འབྲེལ་བ་ནི་ཁྲི་ཁ་ཡར། ཆོས་འབྲེལ་དང་
ཞལ་མཇལ་གསུང་ཐོས་ཙམ་གྱིས་མོས་གུས་གདུང་ཤུགས་དང་ལྡན་པའི་སློབ་གྲལ་ནི་འབུམ་
ཕྲག་དུ་མར་བརྒལ་བ་སྟེ་ཕལ་ཆེར་ནི་དཔྱོད་ལྡན་རྣམས་ཀྱིས་མངོན་གྱུར་ལྟ་བུ་དང་། གཞན་
ཡང་སྟོད་རྒྱ་གར་དང༌། ལྷོ་འབྲུག་རྒྱལ་པོའི་སྲས་མོ་རྣམས་ནས་བཟུང་། མངའ་རིས་སྐོར་
གསུམ། དབུས་གཙང་ཕྱོགས་ཀྱི་བླ་སེར། གཞུང་སའི་མདའ་དཔོན་རྩེ་དྲུང༌། རུ་བརྒྱ་ལྡིང་
དཔོན་སྐོར་གྱི་ལས་དམག་མང་ཆེན་དང་། མདོ་ཁམས་ཁུལ་ནས་ཆོས་རྒྱལ་སྡེ་དགེ་རྒྱལ་
བཙུན་བློན་འབངས། ཧོར་ཉག །བྲག་ཡབ་ཁུལ་གྱི་རྩེ་དྲུང་སྐོར་སོགས། གོ་འཇོའི་ལྡིང་
དཔོན་ཕལ་ཆེར་བཅས་དང༌། རྒྱ་ལྕགས་ལ་མི་ཆེན་རྒྱལ་པོ་བཙུན་མོ་སྲས་མོ་སོགས་འཁོར་
སློབ་ཀྱི་འདུ་བ་མཆོག་ཕལ་མང་པོ་ལ་སྔ་སོར་སྐུ་མཚམས་དམ་པོར་བཞུགས་སྐབས་མ་
གཏོགས་རང་སྐལ་དང་འཚམས་པའི་རབ་ལ་རྫོགས་པ་ཆེན་པོ་ཡང་གསང་བླ་མེད་ཀྱི་ཆོས་
སྐོར་ཁམས་དབང་དང་བསྟུན་པ། འབྲིང་ལ་བསྐྱེད་རྫོགས་དབང་ལུང་ཁྲིད་སོགས།ཐ་མ་
རྣམས་ལའང་སྐྱབས་སྡོམ། བསྙེན་གནས་དུས་ཁྲིམས་གསོ་སྦྱོང་སོགས་དང་། སྤྱི་ཁྱབ་ཏུ་
སྔོན་འགྲོ་རྒྱས་པ་ཟླ་རེ་ལྷག་ཙམ། འབྲིང་པོ་ངང་བསྡུས་པ་རྣམས་ཟླ་ཁོང་རེར་ལན་གྲངས་
དུ་མ་གསུངས་ཤིང༌། སྟོན་དང་དཔྱིད་ལ་ཡེ་ཤེས་བླ་མ་ལྟར་རུ་ཤན་ཞག་བཞི་བཅུ་འམ་སུམ་
ཅུ་རེ་མ་མཐའ་ལྟ་བུར་མཛད་ནས་ཆོས་ཀྱི་འབྲེལ་པས་སྐྱེ་འགྲོ་གཟུགས་ཅན་གཟུགས་མེད་
རྣམས་ཐར་པ་དང་ཐམས་ཅད་མཁྱེན་པའི་གོ་འཕང་ལ་བཀོད་པའི་ཕྲིན་ལས་ཀྱིས་སྒོ་འཕར་
ཡངས་པོ་རྒྱལ་སྲས་བྱང་ཆུབ་སེམས་དཔའི་རྣམ་ཐར་ལ་རྟག་ཏུ་གཞོལ་བར་མཛད་པའི་ཕྱིར།
གཏེར་ལུང་ལས། འཛམ་གླིང་སུམ་གཉིས་རྔ་ཡབ་གླིང་དུ་དྲངས༔ ཞེས་གསུང་བའི་དོན་ལ་
ཕེབས་པར་གྱུར་ཏོ། །

དེ་ལྟར་རང་དོན་མཐར་ཕྱིན་ནས་གཞན་དོན་ཁོ་ན་མཛད་ནུས་པའི་ཡོན་
ཏན་མ་ཚངས་པ་མེད་པ་ལ་མངའ་བརྙེས་ཀྱང་སྙེམས་དང་དྲེགས་པ་མི་འཆང་བར་ཞི་ཞིང་
དུལ་བའི་ངང་ཚུལ་གྱིས་དམ་པའི་ཆོས་ལ་ཆོག་མི་ཤེས་པ་སྐྱེས་བུ་དམ་པའི་ངང་ཚུལ་ཡིན་
པའི་ཕྱིར་ཕྱིས་སུའང་གཏེར་ཆེན་རིན་ཆེན་གླིང་པའི་མདུན་ནས་རང་གཏེར་ཆེ་ཕྲ་ཐམས་ཅད་
པོད་སུམ་ཅུ་ཙམ་བཞུགས་པའི་དབང་ལུང་ཁ་ཚང་། རྫོང་སར་མཁྱེན་སྤྲུལ་རིན་པོ་ཆེའི་མདུན་
ནས་ཚེ་དབང་ལན་གྲངས་དང༌། ཀོང་སྤྲུལ་ཕུར་པ་རྩ་རྒྱུད་ཀྱི་ལྗགས་ལུང་། ཀཿཐོག་སི་ཏུ་
རིན་པོ་ཆེའི་མདུན་ནས་མཁྱེན་བརྩེའི་དག་སྣང་གི་ཆོས་སྡེ་འོད་གསལ་སྙིང་ཐིག་སྐོར་དང༌།
དབོན་པདྨ་རྒྱལ་མཚན་མདུན་ནས། རྙིང་མ་རྒྱུད་འབུམ་པོད་ཉེར་དྲུག །དགེ་རྩེའི་བཀའ་
འབུམ། སྨིན་གླིང་ཨོ་རྒྱན་ཆོས་གྲགས་ཀྱི་གསང་སྙིང་སྤྱི་བཤད་སོགས་བཀླག་ལུང་པོད་དུ་
མ། རྨོག་སྤྲུལ་མདུན་ནས་སྡོང་བྱ་བྲལ་བའི་ཕྱག་ཆེན་ཁྲིད་ཡིག །ཉི་གྲགས་རྒྱལ་སྲས་མདུན་
ནས་ཉི་གྲགས་ཆོས་སྐོར། དཔལ་ཡུལ་གྲུབ་དབང་པདྨ་ནོར་བུའི་མདུན་ནས་བཀའ་བརྒྱད་
འདུས་ཆེན། བླ་མ་དགོངས་འདུས། འདུས་མདོ་ཁམས་དབུས་ཀྱི་བརྒྱུད་པ་ཆུ་བོ་གཅིག་
འདྲེས་བཅས་ཀྱི་དབང་ལུང་ཡོངས་རྫོགས། གླིང་སྨན་ཚུལ་ཁྲིམས་རྒྱལ་མཚན་མདུན་ནས་
བཀའ་འགྱུར་རིན་པོ་ཆེ། རྫོགས་ཆེན་མཁན་རིན་པོ་ཆེ་ཐུབ་བསྟན་སྙན་གྲགས་མདུན་ནས་
སྒྱུ་འཕྲུལ་གསང་བ་སྙིང་པོ་ཟུར་ལུགས་ལྟར་རྒྱས་བཤད་མཛད་པ་དང་། ཀཿཐོག་མཁན་སྐལ་
ང་ཕྱུག་མདུན་ནས་བསྟན་འགྱུར་རིན་པོ་ཆེ་ལུང་རྒྱུན་བཞུགས་རིགས་བཅས་
སོགས་དང་། དུས་དང་རྣམ་པ་ཀུན་ཏུ་ཐུགས་ཅུང་ཟད་སྐབས་དུས་ཀྱང་བག་མེད་སོས་དལ་
དུ་མི་བཞུགས་ཤིང་། དལ་འབྱོར་གྱི་མི་ལུས་ཐོབ། བླ་མ་མཇལ། དམ་པའི་ཆོས་ཐོས་པའི་
དུས་འདིར་ཚིག་བཞིའི་ཚིགས་སུ་བཅད་པ་རེ་ཡང་ཐོས་ན་རྣ་བ་བསོད་ནམས་ཆེ་ཞེས་གསུངས་
ནས་བཀའ་དང་བསྟན་བཅོས། རྒྱུད་ལུང་མན་ངག །ཁྲིད་ཡིག་རྣམ་ཐར་སྐོར་སོགས་ཉེ་
གནས་ཀུན་ལ་བཀླག་བཅུག་ནས་ཐུགས་དགྱེས་བཞིན་དེ་ལ་གསན་བསམ་མཛད་པ་དེ་
ཙམ་ཡང་སྙིགས་དུས་འདིར་རང་གཞན་ཀུན་ཆོས་འདུན་ཞན་པ་ཁྱིའི་སྔོན་དུ་རྩྭ་བཞག་པ་

ལྟ་བུར་ཐོས་བསམ་བསྒོམ་བསྒྲུབ་གང་ལ་མི་བརྩོན་པ་ལྷོད་པའི་གང་ཟག་རྣམས་ཆོས་ལ་
བསྐུལ་བའི་ཕྱིར་ཏེ་དམ་པའི་ཚུལ་རྨད་དུ་བྱུང་བ་འདི་ཙམ་ལ་བསམས་ཀྱང་རྣམ་ཐར་ཀུན་
གྱི་མཆོག་ཏུ་གྱུར་སྙམ་ནས་མདོ་ཙམ་དུ་བཀོད་པ་ལགས། མེ་སྦྲུལ་ལོར། དབྱར་འབྲིང་པོར་
ཕྱག་ཕྲེང་བའི་དམག་འུར་ཟིང་ཆ་ཆེན་པོ་བྱུང་ནས་སྡེ་དགེའི་མངའ་ཞབས་སུ་ཀཿདཔལ་དབུས་
དགོན་སྡེ་མང་པོར་གནོད་པ་ཆེར་བྱས་སྐབས། ཆོས་སྒར་འདིར་ཡང་དམག་མི་དུ་མ་སྔ་ཕྱིར་
བྱུང་ཡང་དམག་དཔོན་བློ་བཟང་ཕུན་ཚོགས་ཞེས་པ་རྗེ་བླ་མར་དད་འདུན་སྙིང་ནས་ཆེ་གཤིས།
རྟ་དྲེལ་རྒྱུ་ནོར་སོགས་བླ་བྲང་དང་། སློབ་མ་རྣམས་ནས་ཤོར་རིགས་དངོས་པོ་ཕྱིར་སྤྱོད་པ་
དང༌། དངོས་ཚབ་སྐྱིན་རིན་སོགས་ཕུལ་ནས་ཉམས་ཉེས་ཆེན་པོ་མ་བྱུང་། སློབ་མ་དང་སྦྱིན་
བདག་སོགས་ཀྱིས་ཁྱེད་ནི་སྔར་གྱི་རྗེ་འབངས་དང་། སོ་ཟུར་སོགས་དང་ཁྱེད་མེད་པའི་གྲུབ་
བརྙེས་རིག་པ་འཛིན་པ་གོར་མ་ཆགས་པ་ལགས་པས་རྟགས་དང་ཆོ་འཕྲུལ་སོགས་ཀྱིས་
མཐོང་ཐོས་ཀུན་སྔངས་སྐྲག་རེ་མི་མཛད་པ་ཅི་ལགས་ཞུས་པས། ཧེ་ཧེ། སྡང་དགྲ་མེད་ན་
བཟོད་པ་སུ་ལ་བསྒོམ། འདི་དག་ལས་ཀྱི་ལན་ཆགས་ཡིན་ན་སོད་པར་གྱུར་ཅིག །འཕྲལ་
རྐྱེན་བར་ཆད་ཡིན་ན་ང་རང་གུ་རུ་རིན་པོ་ཆེས་ཕྱག་མཐིལ་དུ་བཟུང་བ་ལྟ་བུར་ཡོད་པས་ཆོས་
སྐྱོང་སྲུང་མ་རྣམས་གྲིབ་མ་ལྟར་འགྲོགས་པ་ལ་ཐེ་ཚོམ་མེད་པས་ལས་སྦྱོར་ཟབ་མོ་རང་
གཏེར་དང་། གཞན་གྱི་གདམས་སྐོར་མང་དུ་ཤེས་ཀྱང་དེ་འདྲ་བྱས་པ་ལ་དོན་མེད་ཅེས་དང་།
སྔར་ཀརྨའི་སྒར་ཆེན་གཏོར་བརླག་བྱུང་ཚུལ་སོགས་དམ་པའི་རྣམ་ཐར་དང་། ཞལ་གདམས་
བློ་སྦྱོང་གི་གདམས་ངག་གནང་ནས་རང་རེ་ཆོས་པ་ཚོས་འདི་ལྟ་བུའི་རྐྱེན་ཁྱག་དགོས། འདི་
འདྲ་རིགས་རོ་སྙོམས་མ་ཐུབ་ན་བར་དོའི་འཇིགས་སྐྲག་སོགས་ལ་ཇི་ལྟར་བཟོད་ཅེས་གསུངས་
ནས། དགོངས་ཀློང་མཁའ་ལྟར་ཡངས་པ་ལས་བག་སྐྲག་རེ་དོགས་སོགས་གཏན་ནས་མི་
མངའ་བ་གུ་ཡངས་བློ་བདེའི་ངང་དུ་བཞུགས།སྤྱིར་གཞི་བྱེས་ཀུན་ལ་རྒྱལ་བའི་བཀའ་སྲུང་
ཡེ་ཤེས་ཀྱི་སྤྱན་དང་ལྡན་པ་རྣམས་ཀྱིས་རྟག་ཏུ་གཡེལ་མེད་སྲུང་སྐྱོབ་ཕྲིན་ལས་སྒྲུབ་ཅིང༌།
དངོས་སུ་མི་དང་མི་ལབ་པ་ལྟར་ཕལ་གྱིས་མཐོང་ཐོས་བྱུང་བ་དང༌། གཞན་གྱི་ཉམས་རྨི་

སོགས་སུ་ཡང་ཡིད་ཆེས་པའི་གནས་མང་པོ་བྱུང་། དངོས་སློབ་ཀུན་ལ་ཐུན་མོང་དང་ཐུན་
མིན་གྱི་དངོས་གཞིའི་ཁྲིད་སོགས་བར་མེད་ལྟ་བུར་བཀའ་དྲིན་བསྐྱང་ཞིང༌། སྐབས་སུ་ད་
རེས་ཡུལ་གཞན་དུ་བྱོན་རྒྱུ་རེ་ཐུགས་ལ་ཤར་འདུག་པས། སྔར་འདན་པདྨ་རི་མཐོ་ལ་འགྲོ་
བའི་འདུན་པ་ཆེ་ཡང༌།དཔལ་སྤྲུལ་རིན་པོ་ཆེའི་ཞལ་ནས་ད་ལྟ་བྱོན་རྒྱུ་བཤོལ་དང་། སླར་
ཕེབས་དགོས་དགོངས་ནས་ཕེབས་རྒྱུ་ལོས་རེད་གསུངས་པས། ཕྱིས་ཕེབས་རྒྱུ་ལ་བཤོལ་
འགོག་སྣ་ཚོགས་རེད་སོང་བས་ད་ལོར་མ་བྱོན་ཐབས་མེད་ཀྱིས་སྐབས་རེར་བྱོན་དགོས་ཞེས་
ཡང་ཡང་བཀའ་སྩལ་སྐབས། བླ་བྲང་སྐུ་ངོ་རྣམས་དང་། ཆོས་སྒར་དུ་བཞུགས་པའི་སློབ་མ།
ཡོན་བདག་སོགས་ཕལ་ཆེར་གྱིས་དངོས་བརྒྱུད་ནས་བྱོན་མི་ཤོར་བ་ཞུས་ཀྱང་བཀའ་མ་
ཁྲོལ། ཀཿཐོག་སི་ཏུ་རིན་པོ་ཆེ། དཔལ་ཡུལ་ཡང་སྲིད་རིན་པོ་ཆེ་སོགས་བླ་སྤྲུལ་ཆེ་དགུ་
དུ་མས་ཀྱང་བང་མི་ཆེད་བཏང་གིས་ཞུ་ཤོག་ཕུལ་མཛད་པ་ལའང་ད་ལན་སྐབས་གཅིག་བྱོན་
ན་མ་གཏོགས་ཐབས་མེད། སླར་ལོ་གསུམ་མཚམས་ཕྱིར་གདན་སར་འཁོད་པའི་ཞལ་བཞེས་
བཅས་གནང་ནས། དཔེ་ཆ་དང་སྤར་ཤིང་དོ་བོ་བསྡོམས་ནས་ཕལ་ཆེར་ཀཿཐོག་དང་། ལྷ་
ཁང་གི་ལོགས་བྲིས་རས་གཞི་རྣམས་དཔལ་ཡུལ་དུ་གདན་དྲངས་ནས་སྐབས་རེར་བཅོལ་
གཏམ་མཛད། སློབ་འབངས་ཡོངས་ལ་གདམས་པའི་དོགས་གཅོད་མཛད་ནས་རང་ཡུལ་
སོགས་སུ་དབེན་ཁྲོད་བརྟེན། བཤད་སྒྲུབ་ཀྱི་བསྟན་པ་སྤྱི་དང་། ཁྱད་པར་རྫོགས་ཆེན་ཉམས་
ལེན་གྱིས་དོན་གཉིས་མཐར་ཕྱིན་ངེས་རེ་བརྩོན་མ་འཆུག །རྗེས་འབྲང་མང་པོ་འོང་བ་དོན་
མེད། རྟ་ཁལ་སོགས་ལ་སྡུག་བསྔལ་གཏད་པའི་རྒྱུ་ཡིན་སོགས་ཞལ་ད་མང་དུ་གནང་། དུང་
རལ་བྲག་དཀར་མདུན་ལམ་བསངས་གསུངས། དེ་སྐབས་དུང་རལ་བྲག་དཀར་གནས་བདག་
ཞལ་གསུམ་པའི་རྣམ་པར་བསྟན་པ་སོགས་ས་ཐོབ་པའི་གཞི་བདག་དུ་ངེས་པར་འདུག །
འདི་ལ་བསང་མཆོད་སོགས་བྱས་ན་བར་ཆད་སེལ་བ་སོགས་དགོས་གནད་ཆེ་བར་ཕེབས།
གླིང་ཚང་རྒྱལ་པོ་དབང་ཆེན་བསྟན་འཛིན་ཡབ་སྲས་ཀྱི་ཆིབས་པ་དང་སྡེ་ཡུལ་བཅས་ཀྱིས་
རྟ་དྲིལ་ཁལ་མ་མང་པོས་ཆིབས་བསུ་དད་འདུན་ལྷག་བསམ་དག་པས་འོང་བ་ཆོས་སྒར་

གདན་ས་བར་འབྱོར། སྨིན་དྲུག་ཟླ་བའི་ཚེས་ཉེར་ལྔ་ཉིན་སྟོན་འཁོར་ཀུན་ཀྱང་བྱོན་རྒྱུ་མཛད།
ལམ་བར་སྐུ་བསྙེལ་གསོ་བ་དང༌། ཡུལ་འབྲོག་ཕལ་ཆེར་ལ་ཆོས་འབྲེལ་རིགས་གནང་བ་
སོགས་ཀྱིས་ཚུགས་ཐུང་ལྟ་བུས། དགུན་ཟླ་ཐ་ཆུང་ལ་ལེགས་དགོན་དུ་གདན་འཇགས།
སྔོན་ཉིན་སེར་ཕྲེང་དང་རོལ་མོ་སོགས་ཀྱིས་བསུ་བ་དགོས་མེད་ངེས་ཞེས་གསུངས་ཕེབས་
ཀྱང་། དེ་ཉིད་དགོན་ཐོག་ཆག་ཕེབས་སྐབས་རང་ཡུལ་གྱི་གཞི་བདག་དང༌། འདི་ཕྱོགས་ཀྱི་
ཡུལ་ལྷ་སྐོར་སྟོབས་འགྲན་པ་ལྟ་བུར་འདུག་པས་འཕྲལ་དུ་བསུ་བ་དང་སེར་འཕྲེང་རེ་བྱས་
ན་ལེགས་ཞེས་བཀའ་སྩལ་མ་ཐག་རང་སློབ་ཟུར་སྤྲུལ་དང་། བླ་མ་བློ་གྲོས་རྒྱ་མཚོ་སོགས་
ཀྱིས་བསུ་བ་དང་སེར་ཕྲེང་ཐོག་རོལ་སོགས་རྒྱས་སྤྲོས་མཛད་པ་ལ་དགྱེས་ཚུལ་གནང་། གླིང་
རྒྱལ་བློན་སྐོར་གྱིས་རྟེན་འབྲེལ་གྱི་གོས་སོགས་ལ་ཉེ་བཟང་པོའི་གཟབ་སྤྲོད་ཀྱིས་དར་བཏང་
འབྱོར། མར་ངོའི་ཚེས་བཅུའི་དུས་མཆོད་གནང་། དེར་རྒྱལ་བཙུན་བློན་འབངས་སྐོར་སོགས་
སྟོང་ཕྲག་དུ་མར་རྒྱུན་འདུས་ལྟ་བུ་ལ། ཞག་བདུན་ཕྲག་ཞིག་བར་ཆོས་འབྲེལ་གནང་། དགེ་
སྒྲུབ་སྡིག་སྤང་སོགས་གཞན་དོན་བསམ་ལས་འདས་པ་བྱུང་། བྱོན་བཞུགས་གང་གི་ཚེའང་
འདུ་བ་གསུམ་གྱི་ཕྲིན་ལས་རྒྱུན་མི་ཆད་པ་མཐོང་ཆོས་སུ་ཡོད་པས་འདི་སྐབས་ལའང་། གསེར་
དངུལ་དར་ཟབ་རྟ་ནོར་སོགས་དངོས་པོ་ཟང་ཟིང་གི་མཎྜལ་ཕུལ་བའང་རྒྱ་ཆེ་ལ་རྒྱུན་རིང་
དུ་བྱུང༌། གླིང་རྗེ་དྲུང༌། ཟེ་ཆེན་རྒྱལ་ཚབ་རིན་པོ་ཆེ། རྫོང་གསར་མཁྱེན་སྤྲུལ་རིན་པོ་ཆེ་
སོགས་བླ་ཆེན་མཁན་སྤྲུལ་གསར་རྙིང་རིས་མེད་ཀྱི་སྐྱེས་ཆེན་མང་པོའང་བྱོན་ཕེབས་གནང་
བས་འདུས་པ་དབྱར་གྱི་མཚོ་ལྟར་རྒྱས། རྫོགས་ཆེན་རིན་པོ་ཆེ་ཐུབ་བསྟན་ཆོས་ཀྱི་རྡོ་རྗེ་
ནས། སྔར་རང་གནས་ཁྲོ་ཁོག་ཏུ་བཞུགས་སྐབས་རྫོགས་ཆེན་དགོན་དུ་གདན་འདྲེན་ལན་
མང་མཛད་ཅིང༌། ཁོང་གི་དགོངས་ཕྱོགས་བླ་སྤྲུལ་སྤྱི་བྱེར་སྒྲུབ་གྲྭ་བཅས་ལ་རྫོགས་ཆེན་གྱི་
ཁྲིད་ཞིབ་པར་གསན་བཞེད་ཡོད་ཚུལ་ནན་ཆེར་གསུངས་ཀྱང་བྱོན་མ་གྲུབ་པར། རྗེ་བླ་མ་ཉིད་
ལེགས་དགོན་དུ་བཞུགས་སྐབས་ནན་ཏན་གྱིས་གསུང་བསྐུལ་དང་ལེན་མཛད་པས། རིན་
པོ་ཆེའི་ཆིབས་རྟ་ཤ་ན་ལོག་ཟེར་བ་སོགས་རྟ་དྲེལ་དུ་མ་དང་གྲྭ་བ་བཅོ་ལྔ་བཅས་ཆིབས་

བསུ་འབྱོར་པས། དེ་བཞིན་དུ་ཆིབས་བསྒྱུར་གནང་། མཐོ་ཟིལ་ཁྲོམ་འདི་ཡུལ་ལྷ་སྟོབས་
ཤུགས་ལྡན་པ་ཞིག་ཡིན་དར་ཁོང་ལ་བསུ་མ་འོང་དུས་གླང་ཆེན་ལ་ཁལ་བཀལ་བ་སོགས་
ཉམས་སྣང་བྱུང་གསུངས། ལམ་བར་ཕེབས་སྐབས་སེར་འཕྲེང་སོགས་རྒྱས་པར་མཛད་ཚུལ་ལོ་
རྒྱུས་གསན་པས་དེ་འདྲའི་དགོས་པ་གཏན་ནས་མེད་ཅེས་ཞུ་འཕྲིན་ཕུལ་མཛད་ཀྱང་། རྫོགས་
དགོན་དུ་ཕེབས་ཉིན་བཤད་གྲྭ། སྒྲུབ་གྲྭ། དགོན་ཆེན་བཅས་ཀྱི་འདུས་སྡེ་ཞིབ་བསྡུས་ཀྱི་སེར་
ཕྲེང་དང༌། ཧ་ཤང་རྒྱ་བོད་ཀྱི་མི་སྣ་སོགས་གར་འཆམ་གྱི་རིགས་བཅས་ཚེས་བཅུའི་དངོས་
གཞིའི་སྐབས་ལྟར་སྤྲོས་པ་དུ་མས་བསུ་བ་མཛད། གཟིམ་སྤྱིལ་དུ་གདན་འཇགས་མཚམས་
ཐུགས་སྣང་ཤིན་ཏུ་འཚུབས་ཚུལ་གྱིས། ཁྱེད་དགོན་ཆེན་གྱི་མཛད་པ་འུར་ཟིང་ཆེན་པོ་འདི་
རིགས་ཁོ་བོ་རི་ཁྲོད་པ་ཞིག་ལ་དགའ་སྤྲོའི་གནས་སུ་མ་གྱུར་པ་དང་། དགོས་པ་མེད་པ་དེ་
འདྲ་མཛད་པ་ཞེས་བཀྱོན་ཚུལ་ཁོ་ན་མཛད། རིན་པོ་ཆེ་ནས་དར་ཨ་ཤེ་ཞིག་བསྣམས་ནས་
ཁོང་གིས་ཁར་སང་གསུང་ཆ་གསན་མོད། གསུང་བཅག་པ་མིན་ཡང་བསྟན་འགྲོའི་དོན་དུ་
རྟེན་འབྲེལ་གནད་ཆེ་བ་ཡོད་སྙམ་ལགས་ཀྱང་། ད་ལྟ་གྲྭ་ཚང་ཞིབ་འཚོགས་ཀྱིས་ཡིག་བརྒྱ་
དང་བཤགས་རྒྱུད་སོགས་གསུང་བཅུག །རང་གི་ཞལ་ཐོག་ནས་བཤགས་པའང་འབུལ་བས།
དེ་ལྟར་སྙན་དུ་ཞུས་ཤིག་ཅེས་ཁོ་བོ་ལ་བཀའ་སྩལ་བཞིན་ཞུས་པས། ཞལ་ནས། རྫོགས་
ཆེན་རིན་པོ་ཆེས་བཤགས་པ་མཛད་ཡུལ་དེ་ལྟ་བུ་ཞིག་ཨེ་ཡིན་ན། དེ་ལྟར་ངེས་པར་ཐུགས་
འགྱོད་ཀྱིས་གསུངས་ན་བཤགས་སྦྱོངས་གསུང་སྒྲུབ་ཅི་ཡང་མི་དགོས་གསུངས། དེ་ནས་
བཟུང་རྗེ་རྣམ་གཉིས་གསུང་གླེང་ཞིབ་རྒྱས་མཛད། མཁན་རྒན་བློ་གསལ་རྒྱ་མཚོས་དབུས།
མཁན་སྤྲུལ་ཕལ་ཆེར། བཤད་སྒྲུབ་ཀྱི་འདུས་པ། གསོལ་ཀ་གྲྭ་ཚང་སོགས་གཞི་བྱེས་ཀྱི་དགེ་
འདུན་མང་པོས་མཇལ་ཞུ་བར་མཚམས་མེད་པ་ལྟ་བུ་ལ་ཉམས་ལེན་དོགས་སེལ། ཆོས་འབྲེལ།
ཕྱག་དབང་ཙམ་སོགས་ཀྱིས་སོ་སོར་ཐུགས་འདུན་བསྐང༌། སྐབས་དེར་ནང་སྔ་མོ་ཞིག་ཏུ།
རྫོགས་ཆེན་རིན་པོ་ཆེའི་མཛད་པ་འདི་སོ་སྐྱེའི་བློའི་སྤྱོད་ཡུལ་ལས་འདས་པའི་མཛད་པ་
ཞིག་རེད། ཕྲན་ལ་ཉམས་སྣང་གསལ་པོ་རེ་བྱུང་། ཐུགས་རྗེ་མ་ཆུང༌། ཁོ་བོས་ཁར་སང་

ཞུ་ལོག་ལྟ་བུར་ཕུལ་བ་དེའང་དགོན་སྤྱི་བྱེར་ལ་འཚུབས་ཆ་ཆེ་གཤིས་སྐབས་རེར་རྐྱེན་གེགས་
ལས་གྲོལ་སྙམ་པའི་དགོས་པའང་ཡོད་ཅེས་གསུངས། སྔར་རིན་པོ་ཆེ་ཁྲོ་ཁོག་ཏུ་གདུལ་བྱ་
བྱོན་སྐབས། ཆོས་སྒར་དུ་བཞུགས་ཡུན་དང་བསྟུན་པའི་རྫོགས་ཆེན་གྱི་ཟབ་ཁྲིད་ཁྲེགས་ཆོད་
ཐོད་རྒལ་བཅས་དང༌། རང་གཏེར་གྲོ་ལོད་སོགས་ཀྱི་དབང་ལུང་ཐམས་ཅད་ཕུལ་སྐབས།
ལས་རྡོར་གྱི་བྱ་བའང་རིན་པོ་ཆེ་རང་ནས་མཛད། ཐུགས་ཆེན་འཁོར་བ་དོང་སྤྲུགས་ལས།
གཙོ་བོ་པདྨའི་མིང་ཅན་གསུམ༔ ཞེས་པའི་ཆོས་བདག་གཅིག་རིན་པོ་ཆེ་འདི་པ་ཡིན་ཏེ། དེའི་
དབང་ལུང་ཕུལ་སྐབས་བསྟོད་པ་ཤྭ་ལོ་ཀ་གཅིག་མཛད་པའི་མཇུག་ཏུ་རྩ་བའི་ཆོས་བདག་
དང་མཇལ་བའི་རྐྱེན་གྱིས་བྲིས་ཞེས་གསུངས་པ་འདི་རྫོགས་སྤྲུལ་རིན་པོ་ཆེ་ཡིན་ཞེས་ཕེབས།
ཁོང་གིས་གྲོ་ལོཏ་རྒྱུན་ཁྱེར་ཉམས་བཞེས་ཀྱང་མཛད། སྔར་ཁྲིད་གསན་རིགས་ལ་ཟིན་ཐོ་
ལྟ་བུ་དགོས་ཞེས་གསུངས་ལྟར་གཟིམ་སྐྱིལ་དེ་ཉིད་དུ་ཞལ་གསུང་ལྡེབ་ཁ་ཤས་ཡོད་པ་ཕྱག་
བསྣམས་མཛད། ཁོང་རྣམ་གཉིས་ཐུགས་སྣང་ཆུ་བོ་གཅིག་འདྲེས་ལྟར་གྱུར་ནས། བྱོན་ཁར་
ཡང་ཕན་ཚུན་ཚེ་དབང་རེ་གསན་རེས་དང་། རིན་པོ་ཆེའི་ཐུགས་ཐོག་ནས་ཐར་ལམ་དཀར་
པོའི་སྔོན་འགྲོའི་ལྗགས་ལུང་ཞིང་ཀྱང་གསན། འབུལ་ནོད་བཅས་བསྙེན་བཀུར་རྒྱ་ཆེན་པོ་
མཛད་ནས་སླར་ལེགས་དགོན་དུ་ཞབས་བཏེགས། ཕྱིར་ལོ་སྟོན་སོར། དེ་ནས་ཡར་ཉིན་ལམ་
གཅིག་ཙམ་དུ་འབྲི་གུང་ཞེས་པའི་ཞོལ་དུ་བཞུགས། ལུག་ལོར་མཛེས་པདྨ་རི་མཐོ་ཞེས་པར་
ཕེབས་ཏེ་འདིའི་མིང་གི་རྟེན་འབྲེལ་གྱིས་འདན་ཁོག་ཏུ་བྱོན་རྒྱུའི་གོ་ཆོད་ཆགས་ཡིན་གསུངས་
ནས་བཞུགས།དེ་ལྟར་རྫ་ཆུའི་ཕ་རི་ཚུ་རི་ཐུགས་ལ་གར་བབ་ཟླ་བ་རེ་ཟུང་ཙམ་བཞུགས། ཟེ་
ཆེན་རྒྱལ་ཚབ་རིན་པོ་ཆེ། རབ་འབྱམས་དྲུག་པ། ཀོང་སྤྲུལ། རྫོགས་ཆེན་ནས་མཁན་སྤྲུལ་
དུ་མ། རྫོང་སར་མཁྱེན་སྤྲུལ་རིན་པོ་ཆེ། ཀཿཐོག་རྨོག་གྲུབ་རིན་པོ་ཆེ། ཟུར་མང་དྲུང་པ་
ཀརྨ་ཆོས་ཀྱི་ཉིན་བྱེད། མདོ་རིན་པོ་ཆེ་ཁམས་གསུམ་ཟིལ་གནོན། གཅུང་རང་བྱུང་རྡོ་རྗེ་
ལྕམ་སྲིང་། མ་ཡུམ་བཅས། འགུ་ལོག །གསེར་ཐར། བྱང་སྟོད་རྫ་ཆུ་རྒྱུད་བཅས་ཀྱི་རྙིང་
དགོན། ས་སྐྱ། དགེ་ལྡན་སོགས་ཀྱི་བླ་སྤྲུལ། མཁན་པོ། གྲྭ་པ། གླིང་རྒྱལ་མངའ་འོག་

ནས་གསར་རྙིང་བཀའ་བརྒྱུད་དགེ་ལྡན་བོན་སོགས་འདུས་པ་གྲངས་མང༌། རྒྱ་ལྕགས་ལ་
རྒྱལ་པོ། སྲས་མོ། ལྷོ་འབྲུག་རྒྱལ་པོ་སྲས་མོ། རྒྱ་གར་ཁུ་ནུ་བ་སོགས། རྒྱ་དཀར་ནག །
ཁམས་དབུས་བཅས་ཀྱི་སྐྱེ་འགྲོ་ཤིན་ཏུ་མང་པོ་བྱུང་བ། དེ་དག་སོ་སོར་རང་སྐལ་དང་མཐུན་
པའི་ཁྲིད། ཉམས་ལེན་སྐོར་རྣམས་ཆོས་རྒྱུན་རང་རང་གི་བཞེད་པ་དང་མཐུན་པར་བསྩལ།
ཕལ་ཆེར་རྫོགས་ཆེན་གྱི་ཟབ་ཁྲིད་རྒྱས་འབྲིང་བསྡུས་གསུམ་ཅི་རིགས་དང་དབང་ལུང་སྔོན་
འགྲོ་སོགས་ཀྱིས་འགྲོ་དོན་ཚད་མེད་གནང་། ལེགས་དགོན།འབྲི་གུང་། གླིང་མཐིལ་སོགས་
སུ་བདུད་རྩི་སྨན་གྱི་སྒྲུབ་པ་མཛད་ནས་སྣོད་བཅུད་འཇིག་རྟེན་གྱི་རྒུད་པ་གསོ་ཞིང་ལེགས་
ཚོགས་གོང་ནས་གོང་འཕེལ་དུ་སྒྲུབ་པའི་ཐུགས་བསྐྱེད་ཀྱིས་འབྲེལ་ཐོབ་ཁྲི་ཕྲག་མང་པོར་
ཕན་བདེའི་སྒོ་བརྒྱ་ཕྱེ་བའི་ཕྲིན་ལས་མཛད་དོ། །ཁྱད་པར་དུ་བསྟན་འཛིན་གྱི་སྐྱེས་བུ་རྣམས་
ཀྱི་སྐུ་ཚེ་བརྟན་པའི་ཆེད་ཀུན་མཁྱེན་རྒྱལ་བ་ཀློང་ཆེན་པའི་བཀའ་འབུམ་མཛོད་ཆེན་པོ་བདུན་
དང་། རང་གྲོལ་སྐོར་གསུམ། ངལ་གསོ་སྐོར་གསུམ་བཅས་སྤར་དུ་བཞེངས་ཐུབ་པར་དགོངས་
གནད་ཆེ་བས་མཁའ་འགྲོའི་བརྡ་ལུང་ལས། དུས་སྙིགས་མ་རུང་ནད་རིམས་དམག་འཁྲུགས་
ཀྱིས༔ བོད་ཁམས་སྤྱི་དང་མདོ་སྨད་སྡུག་བསྔལ་གྱིས༔ རབ་ཏུ་མནར་ཞིང་ཕན་བདེའི་བྱེད་
པ་པོ༔ དགེ་བའི་བཤེས་གཉེན་རྣམས་དང་བྱམས་སྐྱོང་བའི༔ མི་དཔོན་ཕལ་ཆེར་དུས་མིན་
བར་གཅོད་དུས༔ གདམས་པའི་ཡང་ཟབ་དྲི་མེད་འོད་ཟེར་གྱིས༔ སྙིང་པོའི་བཅུད་བསྡུས་
མཛོད་ཆེན་བདུན་གྲགས་པ༔ བྲི་མཆོད་སྤེལ་བས་ཉི་མས་མུན་དེད་བཞིན༔ སྙིགས་དུས་
འགྲོ་བའི་སྡུག་བསྔལ་སེལ་ངེས་ཞེས༔ བཀའ་ལུང་གསལ་པོར་བབ་བཞིན་དེ་འཕྲལ་བྲི་
བརྐོས་ཀྱི་ཐུགས་འདུན་གཏད་པས་གེགས་མེད་དུ་གྲུབ་ཅིང་སྤར་སྡེབ་མི་ཡང་ཁམས་དབུས་
ཕྱོགས་སོ་སོར་འགྲོ་དོན་ཁྱབ་རྒྱ་ཆེན་པོར་གྱུར་ཏོ། །ཟླ་འགོ་ཞེས་པར་ཆུ་ཚན་དུ་ཚ་གཟིམ་
བྱོན་སྐབས། དེར་སྔར་གྱི་བོན་དགོན་ཆེན་པོ་ཡོད་པ་སྟོངས་སོང་བ་ལོ་གྲངས་མང་དུ་བརྒལ་
ཡང་ད་དུང་དགོན་དེའི་གྲྭ་པ་རྣམས་ཉི་ཚེ་བའི་དམྱལ་བར་སྐྱེས་པའི་འཁྲུལ་སྣང་དུ་དགོན་པ་
ཡོད་སྙམ་བྱེད་པ་ཤིན་ཏུ་སྙིང་རྗེ་བའི་ཡུལ་དུ་གྱུར་འདུག་ཚུལ་ཡང་གསུངས། ལྕགས་བྱ་ལོར་

གཞུང་སའི་བཀའ་བློན་བྱམས་པ་བསྟན་དར་དང༌། སྡེ་དགེའི་སྤྱི་ཁྱབ་མདའ་དཔོན་ཐང་
བཀྲས་གཉིས་བཅས་ནས་རྗེ་བླ་མ་ཁྲོ་ཁོག་ཏུ་གདན་སར་ཞབས་འཇགས་དགོས་པའི་ཞུ་
བསྐུལ་ནན་ཏན་ཆེན་པོ་མཛད་པ་དང༌། ཀཿཐོག་ནས་སི་ཏུ་རིན་པོ་ཆེ་ཆོས་ཀྱི་རྒྱ་མཚོ་རང་
གི་ཕྱག་བྲིས་ངོ་མར། བླ་མ་རིན་པོ་ཆེ་ཉིད་བྱ་ལོ་སྟེང་ཚུར་ཕེབས་རྒྱུའི་ཞལ་བཞེས་ཀྱང་ཡིན་
པས། གདན་ས་ཞབས་པད་འཁོད་པའི་གསོལ་བ་ལན་བརྒྱ་སྟོང་ཁྲི་འབུམ་དུ་འདེབས་པ་
ལགས་པས་རང་བཞིན་མཉམ་པ་ཆེན་པོའི་ཀློང་ཡངས་སུ་མངའ་བ་མཁྱེན་མཁྱེན། མཁྱེན།
ཞེས་པ་སོགས་ཞུ་ཡིག་ཞིབ་རྒྱས་དང་། གདན་འཛིན་གསེར་ཁྲིའི་མངའ་བདག་ལྷན་རྒྱས་
ནས་ཕྱོགས་མཐུས་ཀྱི་བཀའ་རྒྱ་དང་། དཔལ་ཡུལ་ནས་གྲུབ་དབང་པད་ནོར་རིན་པོ་ཆེ། ཡང་
སྤྲུལ་རིན་པོ་ཆེ་ཀརྨ་ཐེག་མཆོག །རྫོང་སར་མཁྱེན་སྤྲུལ་རིན་པོ་ཆེ་སོགས་ནས་ཀྱང་དེ་བཞིན་
དུ་ཞུ་དོན་གཅིག་པར་ལོ་གསུམ་མཚམས་ནས་ཕྱིར་ཕེབས་པའི་ཞལ་བཞེས་གནང་བ་ལྟར་
འཕྲལ་དུ་གདན་སར་བཞུགས་འཇགས་ཐུབ་བཞེས་ནན་ཏན་ཆེན་པོའི་གསུང་བསྐུལ་ཞུ་ཡིག་
ཁག་དུ་མ་འབྱོར་བཞིན་སྔོན་གྱི་ཞལ་བཞེས་དུས་སུ་སྨིན་ཏེ། ཁྲུམས་ཟླའི་ཚེས་ཉེར་དགུ་ལ་
ཆོས་སྒར་བཏེགས་ནས། འབྱོན་ལམ་དུ་ཉེ་ཞོ་མེད་པར་ཐ་སྐར་ཟླ་བའི་མར་ངོའི་ཉི་ཤུ་སྐོར་
ལ་རང་གནས་འོད་གསལ་ཐེག་མཆོག་གླིང་དུ་ཆགས་ཕེབས་ནས་གཟིམ་སྦྲ་ཕུབས་ཏེ་ཞག་
ཤས་བཞུགས་ནས་གཟིམ་ཁང་རྙིང་པར་སྤོས་མཛད་པས། ཡུན་རིང་སྒར་སྟོང་ལྷག་གཤིས་
ཡར་མར་རྒྱུ་འགྲུལ་སྐོར་ཅི་རིགས་དང་། གཞན་ཤུལ་གནས་ཀྱི་རྒྱུ་བ་ཕལ་ཆེར་ཟླ་ཤས་བསྡད་
པ་སོགས་ལ། མནོལ་བསང་ཁྲུས་གསོལ་སོགས་མ་གྲུབ་པས་གནས་གྲིབ་ལྟ་བུས་བསྙུན་
ཁམས་ལྕི་བར་བཞེས། ཞབས་བརྟན་ཆེ་ཕྲ་སྣ་ཚོགས་སྒར་ཐོག་ཏུ་ཉིན་མཚན་གཡེལ་མེད་
ལྟ་བུས་བསྒྲུབས། ཕྱོགས་ཀྱི་བླ་སྤྲུལ་ཆེ་ཁག་གདན་ཞུས་དང་། ཕལ་ཆེར་བསྟུན་འདྲིར་བྱོན་
པ་བཅས་ལ་ཞབས་བརྟན་གསུང་བསྒྲུབ་ཞུས་ཤིང༌། སོ་སོར་འབུལ་མཆོད་སོགས་ཞབས་
ཞུ་ལེགས་པོར་ཞུས། རྒྱལ་བཀའ་རིན་པོ་ཆེ་དག་ཚར་བརྒྱ་དང་། དུང་ཡོན་སྣ་ཚོགས་གྲངས་
མང་། ཚེ་ཆོག་ཁྲི་སོགས་མདོ་ཁམས་ཀྱི་དགོན་ཚོ་རིས་མེད་པར་ཕལ་མོ་ཆེར་ཡོན་བརྒྱབས་

བྱས། དེ་ནས་སྨོན་ལམ་ལྗོན་ཤིང་སོགས་ལ་ཡར་མར་རྣམས་སུ་གཟིམ་སྦྲ་ཕུབས་ནས་ཟླ་ཤས་
རེ་ཟུང་ཙམ་དུ་ཐུགས་གར་བབ་ཀྱིས་བྱོན། དུང་དཀར་སྒང་དུ་བཞུགས་སྐབས་ས་ག་ཟླ་བའི་
ཚེས་བཞི་ཉིན། བརྒྱུད་གསུམ་རིག་འཛིན་རྒྱ་མཚོས་བྱིན་གྱིས་རློབས། །རང་གཞན་ཀུན་
གྱི་སྣང་བ་མཚར་པོ་ཆེ། །ཀླུ་སྒྲུབ་ཀྱིས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་
དག་བཤེས་ཉིད་དང༌། །བཟློག་པ་ཉིད་དུ་མཆི་བས་དེ་སླད་དུ། །འཁོར་བ་དག་ན་ངེས་པ་
འགལ་མ་མཆིས། །ཞེས་དང་། རེ་རེས་རྒྱ་མཚོ་བཞི་བས་ལྷག་པ་ཡི། །འོ་མ་འཐུང་སྟེ་ད་དུང་
སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་བས། །དེ་བས་ཆེས་མང་ཉིད་དུ་བཏུང་འཚལ་
ལོ། །ཅེས་མར་ཤེས་དྲིན་དྲན་དྲིན་གཟོ་དང་། དལ་བྱོར་ལ་སྙིང་པོ་ལེན་དགོས་ཚུལ་གསུངས་
པ་འདི་ལ་གདམས་ངག་གི་གནད་དྲིལ་ཏེ་གོ་ལོ་ཐོས་ལོ་ཙམ་མིན་པ་རང་རྒྱུད་ཀྱི་སྐྱོན་ངོ་ཤེས་
ཏེ་སྤང་། ཡོན་ཏན་ཕྲན་བུ་རེ་ཡོད་པ་གོང་འཕེལ་དུ་ཤེས་རབ་ཀྱིས་ཉམས་སུ་བླངས་མ་ཐུབ་
ན། ཀུན་མཁྱེན་གྱིས། ཆོས་གོ་ལོ་ཐོས་ལོས་གྲུབ་པ་ནི་མི་ཐོས། །གཟུགས་རབ་བྱུང་ཙམ་
གྱིས་ཉན་ཐོས་སུ་མི་འགྲོ། །ཞེས་ཡང་ཡང་སྐྱོན་ཡོན་སྤང་བླང་གི་བློ་སྦྱངས་གནད་དུ་སྨིན་
ངེས་རེ་གལ་ཆེ། ཁོ་བོ་བདག་དང་འདྲ་ན། སྐྱེ་ས་འདི་རུ་སྐྱེ་ནས་ངོ་མཚར་བའི་འཇའ་གུར་
དང་། འཇའ་ཡི་ཀ་བ་མང་པོ་ཤར་བ་སོགས་ངོ་མཚར་བའི་རྟགས་མང་པོ་བྱུང་བ་ཡིན་ཟེར།
དོན་སྐྱེས་ནས་ཞག་གསུམ་ཙམ་བར་ཨ་མས་བྱིས་པའི་ལུས་ཀྱི་འོད་དེས་གོས་དང་མུན་པའི་
སྣང་བས་མ་བསྒྲིབས་པ་མཐོང་འདུག་ཟེར་དར། དེ་ནས་ལོ་བརྒྱད་ལོན་པ་ན་ཡི་གེ་བསླབ་
པས་ལྡེབ་གཅིག་ཤེས་ཀྱང༌། སྔ་མ་ཤེས་པ་རིགས་བརྗེད་སླ་བའི་མཚམས་སུ་རང་ལོ་བཅུ་
གཉིས་ཐོག་སི་ཏུ་རྡོ་རྗེ་འཆང་གི་མདུན་ནས་རྡོ་རྗེ་སྙིང་པོའི་སྔོན་འགྲོ་བརྩེ་བས་རྗེས་སུ་བཟུང་
ནས་འཆི་བ་མི་རྟག་པའི་ཁྲིད་དེ་གསུང་མ་ཐག་དཔེར་ན་རྫ་མ་ལྟ་བུའི་སྣོད་ཞིག་ཐལ་བར་གཏོར་
པ་ལྟ་བུའི་ཚེ་འདིའི་བྱ་བ་དོན་མེད་པར་ཐག་ཆོད་ངེས་ཤེས། དེ་ནས་བཟུང་ཞག་སུམ་ཅུའམ་
བཞི་བཅུ་རེ་ཙམ་བར་མེད་ཆུ་བོའི་རྒྱུན་ལྟར་ཉམས་སུ་བླངས་མདོག་བྱས་ཀྱང་། ཞེན་ལོག་
འཁོར་བའི་རྩ་བ་ནི་ཆོད་དཀའ་བས་ཕྱིན་ཆད་ཆོས་ལ་འབད་པ་བགྱིད་སྙམ་པ་རྣམས་ཀྱིས་

རང་རྒྱུད་ལ་ཡང་ཡང་བརྟགས་ཏེ་ཕན་ངེས་མ་འཆུག་སྐུ་མཁྱེན། ཀྱེ་མ་ཀྱི་ཧུད་སྐྱབས་གནས་
རྒྱ་མཚོ་མཁྱེན། །ད་ལྟ་ཁོ་བོ་བརྒྱད་ཅུ་གྱ་གཅིག་བར། །རང་གཞན་དོན་དུ་སྨོན་འདུན་གཟབ་
ཁུལ་ཡང༌། །རང་གི་རྒྱུད་ཚོད་བསྟུན་པའི་གང་སྨྲས་ཚིག །གོ་ལོ་ཤེས་ལོ་ཙམ་དུ་མ་བཞག་
པར། །ཟབ་ལམ་འཕོ་བའི་གདམས་པ་ཉམས་སུ་ལོངས། །
མངོན་སུམ་ན་དགའ་ཤི་སྐྱིད་མ་བྱུང་བར། །རང་མགོ་རང་གིས་མ་
གཡོག་ཕྱི་རབས་རྣམས། །རྒན་བུ་ལྷག་བསམ་དཀར་དེས་སྨྲས་པ་དགེ། །ཅེས་གསུངས་པ་
དེའང་འཕྲལ་ཡི་གེར་བཀོད་ནས་ཞལ་གསུང་ལྟར་བཞག་པ་ཕྱི་རབས་རང་འདྲའི་སྐལ་དམན་
དག་ལ་དགོས་གནད་རེ་ཡོད་ཐང་སྙམ་ནས་བྲིས་པ་ལགས། དེ་སྐབས་དག་པའི་ཞིང་ཁམས་
རྣམས་སུ་ཐུགས་གཏད་པར་ངེས་ཀྱང་། ཞབས་བརྟན་ཆེ་ཕྲ་རྒྱ་ཆེར་བསྒྲུབ་པའི་རྒྱུ་འབྲས་བསླུ་
བ་མེད་པའི་ཕྱིར་དང་མཆོག་གཟིགས་བླ་མ་མང་པོས་བཞུགས་ཞུས་ཕུལ་བ་ལ་བརྟེན། ཞིང་
འདིའི་བསྟན་འགྲོའི་དཔལ་མགོན་དུ་དེ་ཕྱིན་ལོ་ངོ་གསུམ་བར་ཞལ་བཞུགས་ཐུབ་པ་ནི་སྐུ་
ཚེའི་འདུ་བྱེད་གཏོང་ཡང་། འཚོ་བའི་འདུ་བྱེད་ལ་དབང་ཐོབ་པའི་ལམ་རྟགས་སུ་མཐོང་ངོ་། །
དེ་ནས་སྣྲོན་ཟླར་གནས་ཆེན་རྡོ་རྗེ་ཡོངས་རྫོང་མདུན་ངོས་སྤང་ལྗོངས་
ཉམས་དགའ་བར་གཟིམ་སྦྲའི་ཆར་སྐྱོབ་ཕུབ་ནས་བཞུགས། སྨྱོ་ཤུལ་མཁན་རིན་པོ་ཆེ་ངག་
དབང་དཔལ་བཟང་སོགས་སློབ་མའི་རིགས་བསྙུན་འདྲི་དང་གདམས་ངག་ཞུན་མཐར་བཅད་
པ་གྲངས་མང་པོར་བྱོན་པ་དང་། ཕྱོགས་ཀྱི་སློབ་ཚོགས་གསར་དུ་འདུ་བ་བཅས་ལ་རྒྱུན་ཆད་
མེད་པར་བྱུང་རིགས་ལ་སོ་སོའི་རེ་འདོད་བསྐངས་བར་མཛད། ཕག་ལོའི་དབྱར་ཐོག་ཆོས་
ཁྲི་གཤིས་ན་བཞུགས། འདུས་པ་ཉིས་བརྒྱ་ཙམ་ལ་སྔར་རྒྱུན་ཡེ་ཤེས་བླ་མའི་རུ་ཤན་ཁྲིད་
འཛུགས་གནང་། ཁྲུམས་ཟླར་ཆོས་སྒར་དུ་ཕེབས། དེ་རྗེས་སུ་གཟིམ་སྐྱིལ་སྤྲོས་མེད་འཁོས་
ཆུང་ཞིག་གྲུབ་ན་ཞེས་ཕེབས་པས་བཞུགས་ལོ་ཙམ་ཞལ་བཀོད་ལྟར་བྱས་པ་ད་ལྟ་འདི་བཞིན་
དུ་བཞུགས། གཟིམ་ཁང་གི་གསལ་བཀྲ་ནང་རླུང་ཞིག་བྱུང་བའི་སྒྲ་ལ་ཅུང་ཟད་གསན་ནས་
མཚར་པོ་འབྱུང་བའི་རླང་འདི་ཚོས་སྐད་ཆ་སྣ་ཚོགས་བཤད་འདུག་གསུངས། ཇི་ལྟར་ལགས་

ཞུས་པས། ཅི་ཤེས་ཞེས་ཞལ་འཛུམ་ཙམ་ཞིག་མཛད་ནས་བཞུགས། འབྱུང་བའི་སྒྲ་སྐད་ཀྱི་
ལེགས་ཉེས་མཁྱེན་པ་ཚད་ཕེབས་ཀྱི་ཡོན་ཏན་ལོས་ཡིན་སྙམ་པའི་དད་འདུན་ཆེར་སྐྱེས།
ཁམས་དབུས་ཀྱི་སློབ་ཚོགས་འདུས་པ་རྣམས་སོ་སོར་ཆོས་ཀྱི་བདུད་རྩིས་ཚིམས་པར་མཛད།
སྟོན་གྱི་རུ་ཤན་ཀྱང་ཉམས་ལེན་པ་རྣམས་ལ་སྔར་རྒྱུན་ལྟར་གནང་། སྐབས་སུ་ཞལ་མི་བཞུགས་
པའི་གསུང་འཕྲོས་ཅི་རིགས་དང་། ཡར་མར་གྱི་ཚེས་བཅུ་ཉེར་ལྔ་ལ་དར་ཐག་བརྐྱངས་ཏེ་
བླ་སློབ་ཚོམ་བུ་གཅིག་ཏུ་སངས་རྒྱས་པའི་རྟེན་འབྱུང་མར་མེའི་སྨོན་ལམ་ཀྱང་གསར་འཛུགས་
མཛད། དེང་དུས་བླ་མ་ཕལ་གྱི་སྐུ་གདུང་དམར་གདུང་བཞག་འདུག་ཀྱང་དེ་འདྲའི་དགོས་པ་
མེད་པ་མཁྱེན་བརྩེ་རིན་པོ་ཆེའི་གསུང་རྒྱུན་ཡིན་ཞེས་སྐབས་སྐབས་སུ་སྩལ། རྒྱལ་ཟླ་བའི་
ཚེས་གསུམ་ཉི་དྲོས་ཙམ་ནས་སྨྱུང་ཁམས་རྙོགས་པའི་ཚུལ་བསྟན་ཏེ་འཕྲལ་ཆོས་སྒར་སྟེང་
བཞུགས་པའི་སློབ་ཚོགས་རྣམས་ནས་ཉིན་མཚན་ཀུན་ཏུ་ཞབས་བརྟན་ཅི་རིགས་བསྒྲུབ།
ཀཿདཔལ་སོགས་དགོན་ཚོ་ཆེ་ཕྲ་ཕལ་ཆེར་ལ་ཡོན་འབུལ་བཅས་བརྟགས་བབས་གང་ཡོད་
རིགས་ལྷག་ལུས་མེད་པར་བསྒྲུབས། འདི་ཟླའི་ཁོངས་སུ་ཉི་མ་ཤར་བ་ལ་འོད་བཀྲག་ཆེར་
མེད་པས་ཟླ་བ་ལྟ་བུར་མིག་གིས་བལྟར་ཚུགས་པར་གྱུར་བ་དང་། འུར་སྒྲ་ཆེན་པོ་འབྲུག་སྐད་
ལྟ་བུར་ཆབ་མདོ་མན་ཆད་ཀྱིས་ཐོས་ཞེས་སྒྲ་གྲགས་པ་དང་། ས་ཡང་ལན་མང་དུ་གཡོས་པ་
སོགས་ལྟས་སྣ་ཚོགས་མཐོང་ཐོས་སུ་བྱུང་བ་བཅས་བརྟགས་ཤིང་དཔྱད་ན་ཡིད་སྐྱོ་བའི་གནས་
སུ་གྱུར།
དེ་ནས་བཞུགས་ཞུས་འབུལ་ཕྱིར་གནས་བརྟན་ཕྱག་མཆོད་འབུལ།
རྡོར་སེམས་ཚོགས་འབུམ། ཡིག་བརྒྱ་དུང་། ཚེ་བསྙེན་དུང་། འདུས་སྡེ་གྲྭ་ཚང་དགེ་མ་བཅས་
སོ་སོས་ཁ་ཐོག་ནས་ཡིག་བརྒྱ་འབུམ་ཕྲག་རེ། ཚེ་ཐར་ཁྲི་བཅས་དགེ་བསྐུལ་གྱིས་ཞུ་རྟེན་
བྱས་ནས། སྔ་དྲོའི་ཆར་ཀུན་གྱིས་རྩེ་གཅིག་ཏུ་གདུང་ཤུགས་དྲག་པོས་མྱ་ངན་ལས་མི་འདའ་
བར་ཞིང་འདིའི་བདག་སོགས་ཀྱི་མགོན་དུ་བཞུགས་པར་གསོལ་བ་བཏབ་པས། ཐུགས་སྣང་
དྭངས་བཞིན། འདུས་བྱས་ཀྱི་མཚན་ཉིད་མི་རྟག་པའི་རང་བཞིན་ལས་མ་འདས་པས། རང་

རེ་ལའང་ཨ་འཛོམ་རིག་འཛིན་ཆེན་པོ་སོགས་གྲུབ་ཐོབ་རྣལ་འབྱོར་པ་བཟང་པོ་དུ་མ་བྱོན་
པའང་མཐར་དགོངས་པ་གཤེགས་སོང་བ་ལ་སུས་ཀྱང་ལྡོག་ཏུ་མེད་པ་ཤེས་བཞིན། མཁའ་
འགྲོའི་བརྡ་ལུང་ལྟར་རྟེན་འབྲེལ་ལེགས་པར་བསྒྲིགས་ན་ཡུན་རིང་འཚོ་བའི་ལུང་བསྟན་ཡང་
ཡོད། མཚན་ལྡན་གྱི་གཟུངས་མ་གཉིས་སྐུ་ཚེ་བསྲིངས་ཕྱིར་ཚུལ་ཕེབས་ནས་ཚེ་ཡི་གྲོགས་
བྱས་པའི་མཐུས། དབུ་སྐྲ་ལན་གསུམ་བར་ནག་པོར་གྱུར་ཅིང་སྭོའུ་ལན་གསུམ་བར་སྐྱེ་བ་
དང་། ཟབ་གཏེར་ཕལ་ཆེར་རྩོལ་མེད་ཀྱིས་ཕྱག་ཏུ་ཚུར་འབྱོར་བ་སོགས་ཀྱི་བརྡ་ལུང་གསལ་
པོ་ཡོད་ཀྱང་གཞན་གྱིས་རྟེན་འབྲེལ་བསྣོག་པས་མེད། སྤྱིར་ཞིང་སྔགས་ལྷན་སྐྱེས་ཀྱི་ཌཱཀྐི་
ལ་བསྟོད་བསྔགས་དང་ཁྱད་པར་རྩ་རིགས་ལྔ་ལས་གྱེས་པའི་ལྷན་སྐྱེས་ཞིང་སྔགས་རིགས་
ལྡན་རྣམས་གནད་ཆེ་བ་ཡང་གསུང་གླེང་ཅི་རིགས་ཕེབས། ཆུང་ནས་བཟུང་འདུས་བྱས་མི་
རྟག་པའི་རང་བཞིན་ཡིན་པ་ངེས་ཤེས་གཏིང་ཚུགས་ཡོད་གཤིས་ཚེ་འདིའི་བྱ་སྤྱོད་ཐམས་ཅད་
སྙིང་པོ་མེད་པར་ཤེས། ཟབ་དགོངས་ཀྱི་གཏེར་ཁ་རྒྱ་ཆེ་བར་དབང་ཡང་སྔ་མའི་གཏེར་རྙིང་
སྐོར་དར་ནུབ་ཅི་རིགས་སུ་གྱུར་པ་མཐོང་ཆོས་བཞིན། ཉམས་སུ་ལེན་འདོད་པ་རྣམས་ལ་
གདམས་ངག་གིས་ཐབས་མི་ཆགས་པར་ཤེས་ཤིང་ད་ལྟར་རང་རེ་སྒྲུབ་སྐོར་རྣམས་ཕལ་ཆེར་
གྲོང་ཆོག་ཁོ་ན་ར་བཤའ་རྔ་བརྡུང་ཟེར་བའི་དཔེ་ལྟར་གསང་སྔགས་བོན་དུ་གྱེར་བའི་དུས་
ལ་ཐུག་པས། ཕྱི་རབས་མ་འོངས་ལས་འཕྲོ་ཅན་དང་འཕྲད་པའི་སྨོན་ལམ་གཏད་རྒྱ་བྱས།
བློ་གཏད་གཅིག་ཆོག་འོད་གསལ་རྫོགས་ཆེན་ལ་གཏད་པས་རིང་བརྒྱུད་ཉེ་བརྒྱུད་བཅས་
གདམས་ངག་གཞན་ལ་འགྲམ་ཆུ་ལྡང་མི་དགོས་པ་དགོངས་པའི་གདེང་ཚད་རྙེད། ཁྱེད་རང་
ཚོས་རྫོགས་ཆེན་གྱི་ཉམས་ལེན་ལ་བརྩོན་པ་ལྷོད་མེད་གྱིས་དང་བསླུ་བ་མེད་ངེས་པའི་གདམས་
ཟབ་ཡིན་པ་དང་། མ་ཟད་སྤྱིར་ཞལ་མཇལ་གསུང་ཐོས་རྒྱུ་དོན་ཆོས་ཀྱི་འབྲེལ་བ་གང་ཡོད་
ཀྱི་བླ་མ་སློབ་བུ་སྦྱིན་བདག་རྣམས་དང་། ཐ་ནའང་རིག་འཛིན་འགྲོ་འདུལ་དཔའ་བོ་རྡོ་རྗེ་ཞེས་
མཚན་རྣ་ལམ་དུ་ཐོས་པ་ཚུན་ཆོད་ཁོ་བོས་འདུན་པ་གང་གཏད་པའི་ཞིང་ཁམས་སུ་སྐྱེ་བ་གཞན་
གྱིས་བར་མ་ཆོད་པར་འདུས་པའི་འཁོར་དུ་སྐྱེ་བར་སྨོན་ལམ་ཆུང་ནས་ད་བར་ཡང་ཡང་བཏབ་

པ་ཡིན་ལ། ཁྱད་པར་ཉམས་ལེན་དངོས་གཞིའི་ཁྲིད་བཏབ་པ་ཀུན་གྱིས་རྩེ་གཅིག་ཏུ་བརྩོན་
པ་ལྷོད་མེད་གྱིས་དང་དག་པའི་ཞིང་དུ་སངས་རྒྱས་པ་ཐེ་ཚོམ་མེད་དེ་ལུང་བསྟན་ཕལ་མོ་ཆེར་
གསལ་བ་བཞིན་ཡིན་ཏེ། ཇི་སྐད་དུ། དེ་བཞིན་གཤེགས་པ་དེ་ནི་དེར་བཞུགས་ཤིང་། །རི་
དབང་མཐོར་སྟེང་བཞུགས་བཞིན་འགྲོ་ལ་གཟིགས། །ཞི་བ་མངོན་དགའི་འགྲོ་ལ་ཐུགས་
བརྩེ་ན། །སྲིད་ལ་མངོན་འགྲོའི་སྐྱེ་བོ་སྨོས་ཅི་དགོས། །ཞེས་གསུངས། དེ་ལྟ་བུར་སངས་རྒྱས་
པར་ཞལ་གྱིས་བཞེས་ཤིང་བསྟན་དང་འགྲོ་ལ་ཕན་པའི་ཐུགས་རྗེས་འདོར་བ་མེད་པར་རྟག་
ཁྱབ་ལྷུན་གྲུབ་ཀྱི་དོན་མཛད་པའི་གསུང་ལ་ངེས་ཤེས་སྙིང་ནས་སྐྱེས་སོ། །
ཡང་ཞལ་ནས། བླ་མ་དགེ་བའི་བཤེས་གཉེན་ཕལ་ཆེ་བ་རྣམས་
དགོངས་པ་གཤེགས་རྐྱེན་བླ་སློབ་བར་སོགས་དམ་ཚིག་ཉམས་ཆག་བྱུང་བ་ཡིན་ཚུལ་བཤད་
རྒྱུ་མང་མོད། ངེད་རིང་བླ་སློབ་བར་དམ་ཚིག་ཉམས་ཆག་ཀྱི་སེལ་མེད་པས་གཤེགས་དགའ་
བཞུགས་སྐྱིད་ཡིན་ཅེས་དང་། ད་དུང་ལོ་བརྒྱ་ཕྲག་དུ་མར་བསྡད་ནའང་དགའ་བ་དང་བཅས་
པ་ལས་མེད་ངེས། བསྙེན་བཀུར་གྱིས་ཞབས་ཞུ་ཚུན་ལ་ཐུགས་སུན་པའི་རྣམ་པ་གཏན་ནས་
མེད་ངེས་ཀྱང་། ཕྱིས་འབྱུང་ནད་རིམས་དམག་འཁྲུགས་ཀྱིས་སྐྱེ་འགྲོ་ཀུན་མནར་བའི་ལྟས་
ཡང་མང་དུ་བྱུང༌། དེ་འདྲ་ལ་ཅུང་ཕན་ནམ་སྙམ་པའི་དགོས་པ་ཡོད་ཚུལ་ཡང་ཕེབས། ཁོ་བོ་
ལའང་སྔོན་འགྲོ་དང་དངོས་གཞིའི་ཁྲིད་འཆད་རྒྱུ་རེ་མ་འཆུགས་ཞེས་དང་། གཞན་སོ་སོར་
སྐབས་དང་སྐབས་སུ་ཞལ་བཀོད་ཅི་རིགས་གནང་བས་ཐམས་ཅད་ཀྱིས་ཞལ་ཆེམས་ལྟ་བུ་
གསུང་གླེང་གི་ཐ་མར་གོ་ནས་མྱ་ངན་དྲག་པོའི་གདུང་བས་འདྲེན་བྱེད་ཆུ་ཡིས་གཡོགས་བཞིན་
གནས་པ་ལས་ཅི་བྱ་བྲལ། ཉིན་གུང་ཙམ་དུ་ཀཿཐོག་ཏུ་ཞབས་བརྟན་ཡོན་འབུལ་འགྲོ་རྒྱུ་བྱས་
ནས་ཞབས་རིམ་གང་དགའ་ཞུས་པས། ཁོ་བོས་སི་ཏུ་རིན་པོ་ཆེའི་མདུན་ཞུ་ཡིག་འབུལ་
དགོས་གསུངས་ཀྱང་གསུང་གནང་མ་གྲུབ། དཔལ་ལྡན་ལྷ་མོར་སྙན་ཤར་དར་ཨ་ཤེ་ཞིག་
ལ་ཕྲིན་བཅོལ་བྲི་ནས་ཕུལ་དགོས་གསུངས་པ་ལྟར་རྟེན་འབྲེལ་གྱི་ཆེད་དུ་སྨོན་ཚིག་བྲིས་
པ་བཅས་ཕུལ། དགོང་མོར་སྒྱུ་འཕྲུལ་ཞི་བ་དང་ཁྲོ་བོའི་གཟུགས་སྐུའི་བཀོད་པ་དང་། རྡོ་

རྗེ་ཕུར་པའི་ལྷ་ཚོགས་དང་། མ་དང་མཁའ་འགྲོའི་བསུ་མ་སོགས་ཕེབས་པའི་གཟིགས་སྣང་
ཟུར་ཙམ་རེ་གསུངས། གཞན་གསུང་གླེང་ཆེར་མི་གནང་བའི་ཚུལ་དུ་བཞུགས། ནམ་ཕྱེད་ཙམ་
ནས་ཤང་སྒྲོམ་ནས་འོད་ཀྱི་གོང་བུ་སྲན་མའི་ཚད་ཙམ་མང་པོ་ཁྲ་ཉི་ལི་ལི་བྱུང་བ་དང་། འོད་
དཀར་དུམ་བུ་དུམ་བུ་དུ་མ་མཇལ་བར་ལག་པ་ཟེད་ཀྱང་དངོས་པོ་ཐོགས་རེག་ཏུ་གྱུར་པ་
མི་འདུག །དེའི་ཐོ་རང་ཁར་འོད་གསལ་ཆོས་སྐུའི་ཀློང་དུ་གཟུགས་སྐུའི་རྣལ་རོལ་བསྡུ་བའི་
མཛད་པ་ཐ་མ་བསྟན་པར་གྱུར་ཏོ། །
དེ་ཉིད་ཀྱང་ནང་དབྱིངས་འོད་གསལ་ལས་སྐད་ཅིག་ལ་ཕྱི་གསལ་སྐུ་
དང་ཡེ་ཤེས་ཀྱི་རྣམ་རོལ་གང་འདུལ་སྤྲུལ་པ་བསམ་ལས་འདས་པ་འགྱེད་པའི་ཚུལ་ལ་ཡིད་
ཆེས་རྙེད་ཀྱང་ཞག་བཅུ་ཕྲག་ལྷག་ཙམ་གསང་རྒྱ་བསྡམས། སྐབས་སུ་དྲི་བཟང་པོ་བསུང་
ཞིམ་གཞན་གྱིས་མཚོན་དཀའ་བ་འཐུལ་བ་དང༌། རོལ་མོའི་སྒྲ་སྣ་ཚོགས་སྒྲོགས་པ་དང༌།
ནམ་མཁའ་འཇའ་ཚོན་སྣ་ཚོགས་བཀྲ་བ་སོགས་རྒྱུན་མར་བྱུང༌། ཚེས་ཉེར་གཉིས་ཀྱི་སྔ་
དྲོ་ལ་གཞན་གྱི་ཕྱག་སྲོལ་དང་མཐུན་པར། མཁན་རིན་པོ་ཆེ་ངག་དབང་ཆོས་དཔལ་ཞབས་
རིམ་མ་མགོན་གཡུལ་མདོས་གསུང་བསྒྲུབ་མཛད་ནས་བཞུགས་ཡོད་པ་ལ་ཐུགས་དམ་
བཀྲོལ་བའི་ཚུལ་བཀའ་དྲིན་ཞུས། གཟུངས་སྔགས་ཀྱིས་བརླབས་པའི་དྲི་བཟང་གི་ཆུས་སྐུ་
ཁྲུས་ཕུལ། མཐིང་ཤོག་ལ་རཏྣ་སུ་ཝརྞ་ཁོ་ནས་ལཉྩ་དང་བརྟུ་སོགས་ཀྱིས་གནས་ཡིག་རྣམས་
བྲིས་ནས་སོ་སོར་ཞིབ་པར་ཕུལ། རྫོགས་ཆེན་གྱི་བཏགས་གྲོལ་རྣམས་ཀྱང་མཁས་གྲུབ་དམ་
པའི་ཕྱག་བཞེས་བཞིན་ཕུལ། སྐུ་ལུས་ལ་དྲི་བཟང་ཙནྡན་དཀར་དམར་གྱི་ཕྱེ་མ་ཞིབ་བརྟུལ་
དང་ག་བུར་སོགས་བསིལ་སྨན་གྱི་ལྡེ་གུ་སྦོམ་ཆེན་བྱུགས། རྒྱ་ནག་ནང་མཛོད། བཟང་
གོས། ཨ་ཤེ་སོགས་ཀྱི་གདུང་དཀྲིས་པའི་བར་མཚམས་སུ་དྲི་བཟང་པོའི་སྨན་གྱིས་བཀང་།
ལོངས་སྤྱོད་རྫོགས་སྐུ་རྡོ་རྗེ་འཆང་གི་རྣམ་པར་མངའ་གསོལ། མཆོད་པ་སྣ་ཚོགས་པས་
མདུན་བསྟར་ནས་ཉིན་དེ་ཉིད་དུ་སློབ་ཆེན་རྣམས་ཀྱིས་མཚོན་སྒར་ཡུལ་དུ་འཁོད་པ་ཐམས་
ཅད་ལ་མཇལ་ཁ་བྱས། དེ་ནས་བཟུང་ཟླ་བ་གཉིས་བར་རང་གཞན་ཀུན་ནས་མཆོད་པ་རྒྱ་

ཆེན་གྲངས་མེད་དུ་ཕུལ་ནས། ཀཿཐོག་རྨོག་གྲུབ་རིན་པོ་ཆེ། དཔལ་ཡུལ་སྐུ་ཆེན་རིན་པོ་ཆེ་
ཀརྨ་ཐེག་མཆོག་སོགས་བླ་མ་མཁན་སྤྲུལ་རྣམས་ཀྱིས་མཆོད་འབུལ་གསུང་བསྒྲུབ་བཅས་
ཚད་མེད་གནང་། བླ་བྲང་སྒ་ངོ་རྣམས་ནས་ཉིན་བཞིན་བླ་མ་མཆོད་ཆོག །རང་གཏེར་དཀྱིལ་
འཁོར་ཚོགས་མཆོད་ཡོད་རིགས་དང༌། རྩ་གསུམ་སྐོར་བཅས་གཏེར་ཁ་གསར་རྙིང་སྐོར་གྱི་
སྒོ་ནས་ཚོགས་དང་མཆོད་པ། རྒྱུད་བཀླག་པ། ཕྱག་དང་བཤགས་རྒྱུད་སོགས་ཚོགས་
བསགས་སྒྲིབ་སྦྱོང་སྐོར་ཚད་མེད་ཀྱིས་བློ་ཡིད་ཚིམ་པར་ཞུས། གཟིམ་ཁང་རྒྱབ་ཏུ་རྡོ་རྗེ་སེམས་
དཔའི་ཆོ་ག །བླ་བྲང་ནང་ཀར་གླིང་ཞི་ཁྲོ་གནས་འདྲེན་བཅས་དཔོན་སློབ་སུམ་རྩ་ལྔ་རེ་རྒྱུན་
བཞུགས་དང་། བདུན་རེ་བཞིན་རྡོར་འཛིན་བླ་སྤྲུལ་གཉིས་རེ་བརྗེ་ལེན་བཅས་ལ་སོ་སོར་
འབུལ་ནོད་གསོལ་ཆས་བཅས་བསྙེན་བཀུར་གཟབ་ཁུལ་བྱས། ས་རྡོ་ལས་བསྐྲུན་པའི་བྱང་
ཆུབ་མཆོད་སྡོང་སྒྲོས་ལྡན་ཐིག་ཚད་མ་འཛོལ་བར་བྱས་པའི་གདུང་ཁང་དུ་སྦོ་ཟླ་བའི་ཚེས་
བཅུའི་ཐོ་རང་ཁར་སྤོས་རོལ་སེར་ཕྲེང་གིས་མདུན་བསུས་ནས། སྐུ་གདུང་རིན་པོ་ཆེ་གདན་
དྲངས་པས་མེ་ཏོག་གི་ཆར་ཤིན་ཏུ་འཐུག་པོར་བབས། དཔལ་ཡུལ་ཡང་སྲིད་རིན་པོ་ཆེ་ཀརྨ་
ཐེག་མཆོག་དབུས། མཁན་སྤྲལ་རྡོ་རྗེ་འཛིན་པ་བཅུ་གསུམ། མཆོད་དཔོན། བྱང་འདྲེན་པ།
རོལ་མོ་འབུད་དཀྲོལ་བཅས་འདས་སྡེ་མང་པོ་བཀའ་གཏེར་གསར་རྙིང་གི་དཀྱིལ་འཁོར་
ཆེན་པོ་བཅུ་གསུམ་གྱི་ཞལ་ཕྱེས་ནས་ཙནྡན་དཀར་དམར་དང་། ཤུག་པ་སོགས་བཟང་ཤིང་
གི་མེ་ལ་ཞུགས་འབུལ་ཞུས། དེའི་ཚེ་འང་ནམ་མཁར་འཇའ་སྤྲིན་ངོ་མཚར་བ་མང་པོས་གང་
ཞིང་། འཇའ་འོད་ཐིག་ཟླུམ་གྱི་ཀློང་ན་གྲུབ་དབང་བླ་མ་རིན་པོ་ཆེ་ལོངས་སྐུའི་རྒྱན་ཆས་ཅན་
དང་། ཀུན་བཟང་ཡབ་ཡུམ། རྡོ་རྗེ་ཕག་མོ། མཆོད་པའི་ལྷ་མོ་སྣ་ཚོགས་ཀྱིས་རྣམ་པ་སོགས་
གང་ཟག་བདེན་པར་གསུང་པ་དུ་མས་མཇལ་དུ་ཡོད་པ་བྱུང༌། མཆོད་རྟེན་ཤར་ཕྱོགས་ཀྱི་བུམ་
སྒོར་སྐུ་གདུང་རིན་པོ་ཆེའི་དབུ་ཉིད་ཁྲོ་ཆགས་སྒེག་པའི་ཉམས་ལྡན་སྐུ་མདོག་མཐིང་ནག་སྤྱན་
གསུམ་དཀར་དམར་ནག་པ་བཀྲག་མདངས་ཅན། སྨར་སྨིན་འབར་བ། ལྗགས་འདྲིལ་ཞིང་
མཆེ་བ་གཙིགས་པ་བཅས་རྣམ་འགྱུར་ཡོངས་སུ་རྫོགས་ཤིང་འོད་འབར་བ་ཞིག་ཡུན་རིང་

པོར་བླ་གྲྭ་སུམ་ཅུ་ལྷག་ཙམ་དང༌། གཞན་ཡང་སེར་སྐྱ་མང་པོས་མཇལ་བ་ཐམས་ཅད་ཕྱི་
མཐོང་སྣང་གཅིག་ཏུ་འདུག །དཀྱིལ་འཁོར་རྣམས་ཀྱི་ཆོ་ག་ཞག་འཕྲལ་ཞག་ལྔའི་བར་དུ་
གདུང་སྒྲོམ་གྱི་སྒོ་བསྡམས་ནས་ཉིན་རེ་བཞིན་ཁྲུས་གསོལ། བྱིན་འབེབས། མཆོད་འབུལ་
བཅས་པ་བསྟར་ཆགས་སུ་ཞུས། ཚེས་བཅོ་ལྔའི་ཉིན་གདུང་ཁང་ཞལ་ཕྱེས་ཤིང་གདུང་རུས་
སྤྱན་དྲངས་པས་ཐུགས་ལྗགས་སྤྱན་གསུམ་གཅིག་ཏུ་འདུས་པ་སྐུའི་དབྱིབས་ཅན་བྱོན། གདུང་
ཐལ་ཞིབ་བསྡུས་ཀྱིས་ཕྱོགས་ཀུན་ཏུ་འགྲོ་དོན་དང་། སློབ་མ་གསར་རྙིང་ཀུན་ལ་ཤོག་ཆག་
རེ་ཕུལ། གདུང་སྒྲོམ་བྱང་ཆེན་མཆོད་རྟེན་ཉིད་ལ་སྲོག་ཤིང་དང་གཟུངས་འབུལ་དྲི་མེད་རྣམ་
གཉིས་ལྟར་ཚད་ལྡན་དང༌། གདུང་ཐལ་སྨན་འདག་ལ་བསྲེས་པའི་རྩ་གསུམ་གྱི་སྐུ་བརྙན
གྲངས་མང་། སྭཙ་མང་པོ་དང་བཅས་ཀྱིས་གཏམས་ཤིང་། ཕྱི་ནས་ཨར་པོ་བརྡུངས་ཏེ་སྤེན་
རྒྱ་དང་བཅས་པའི་རྩེར་རྒྱལ་མཚན་གསེར་ཟངས་ལས་བྱས་པའི་ངོས་སུ་འཇམ་མགོན་མི་
ཕམ་རིན་པོ་ཆེའི་བཞེད་པ་ལྟར་རི་མོ་ཚང་བར་བཀོད་ཅིང་གཟུངས་འབུལ་བཅས་རྒྱས་སྤྲོས་
ཅན་བགྲེངས། གཟིམ་སྐྱིལ་ནང་རྒྱལ་སྲས་པདྨ་དབང་རྒྱལ་གྱིས་ཕྱག་བཟོས་བླ་མ་ཧེ་རུ་ཀའི་
རྣམ་འགྱུར་ཅན་དང་། ནམ་སྤྲུལ་ཀུན་བཟང་འོད་གསལ་གྱི་ཕྱག་བཟོས་འདྲ་ཞལ་བཅས་སྨན་
འདག་ལས་གྲུབ་པ་བྱིན་ལྡན་ཁྱད་པར་འཕགས་པ་བཞུགས་སུ་གསོལ།
ཕྱིས་སུ་རྟེན་དེ་དག་ལ་བསྐོར་བ་བགྱིས་པས་ནད་གདོན་ཅན་རྣམས་
སྡུག་བསྔལ་དེ་ལས་གྲོལ་ངེས་ཀྱི་བྱིན་བརླབས་འབྱུང་བ་མཐོང་ཆོས་སུ་གྱུར། གདུང་མཇལ་
དུ་སྡེ་དགེའི་མངའ་འོག་གི་ཡུལ་འབྲོག་ཕལ་ཆེ་བའི་མཁན་སྤྲུལ་སོགས་སེར་སྐྱ་མཆོག་དམན་
གྲངས་མང་བ་དང་། ཧོར་ཉག་ཕྱོགས་སོགས་ནས་དུ་མར་འདུས་པ་རྣམས་ཀྱིས་དགེ་སྒྲུབ་
སྡིག་སྤོང་གི་ཁས་ལེན་ཞུས་པ་དཔག་ཏུ་མེད་པ་ལྟ་བུར་བྱུང་བའི་རགས་རིམ་ཙམ་དུ། མ་ཎི་
དུང་ཕྱུར་ཆིག་སྟོང་བཞི་བརྒྱ་དོན་གསུམ། སིདྡྷི་དུང་ཕྱུར་ཞེ་ལྔ། ཡིག་བརྒྱ་དུང་ཕྱུར་བདུན།
སྐྱབས་འགྲོ་དུང་ཕྱུར་བཞི། ཕྱག་བྱེ་ཆེན་གཉིས། བདེ་སྨོན་བྱེ་ཆེན། སྒྲོལ་མ་བྱེ་ཆེན། ལྟུང་
བཤགས་ས་ཡ་བཞི། ཚེ་ཐར་ཁྲི་གཉིས་དང་སུམ་སྟོང་སུམ་བརྒྱ་ཉེར་གསུམ། བཤགས་རྒྱུད་

ཁྲི་བཞི། བདུན་སྟོང་། གོ་བཞི། བསམ་ལྷུན་ས་ཡ། ཚིག་བདུན་གསོལ་འདེབས་ས་ཡ་
གཉིས། ཚོགས་ས་ཡ་གཉིས་དང་ལྔ་འབུམ་ཉིས་ཁྲི་བཞི་སྟོང་ཉིས་བརྒྱ། གཞན་ཡང་གསར་
རྙིང་རིས་མེད་ཀྱི་རྩ་གསུམ་སོགས་ལྷག་ལྷ་རབ་འབྱམས་ཀྱི་བསྙེན་ཚད་ཁས་ལེན་པ་དང༌།
རྒྱལ་བཀའ་རིན་པོ་ཆེ་དག་ཚར་དུ་མ། སྐུ་གསུང་ཐུགས་ཀྱི་རྟེན་གསར་བཞེངས་སོགས་ཤིན་
ཏུ་གྲངས་མང་བ་དང་། སྲོག་གཅོད་གཏན་སྤོང་བྱེད་པ་ཁོ་ནའང་སུམ་བརྒྱ་དང་ཞེ་ལྔ་ལྷག་ཙམ་
སོགས་བརྗོད་དཀའ་བ་ཙམ་དུ་བྱུང་ཡང་། མདོ་ཙམ་འདི་ལས་ཡི་གེ་མང་ཀྱིས་དོགས་ནས་
འདིར་མ་བཀོད་མོད། སྐུ་གདུང་རིན་པོ་ཆེ་དེ་ཉིད་ཀྱི་མདུན་དུ་དགེ་སྒྲུབ་སྡིག་སྤང་ཞུ་བ་གཅིག་
པུ་ལ་བསམ་ན་འགྲོ་དོན་ཕྲིན་ལས་མཐའ་ཡས་པའང་ཤེས་བྱེད་དུ་གྱུར་ཏེ། མཆོད་འབུལ་བྱས་
ཚུལ་ཡང་རགས་རིམ་ཙམ་དུ་མཁན་ངག་དབང་ཆོས་དཔལ་མདུན་དར་ཨ་ཤེ། སྐུ་གསུང་
ཐུགས་རྟེན། དངུལ་སྲང་ལྔ་བཅུ་བཅས་རྣམ་གྲངས་བརྒྱ་ལྷག་ཕུལ། ཀཿཐོག་སི་ཏུ་རིན་པོ་
ཆེའི་མདུན། ནང་མཛོད། རྒྱལ་དངུལ་སྲང་ཉེར་ལྔ། མཆོད་ཏིབ་ནེ་པ་ལའི་བཟོ་སྒྲོས་ཁྱད་
མཚར་ཅན། རྟ་དྲིལ་སོགས་རྣམ་གྲངས་བརྒྱ་དང་ཉེར་ལྔ་སྤུས་ལྡན། སྐྱབས་མགོན་དགེ་
རྩེ་རིན་པོ་ཆེའི་མདུན། དར་ཨ་ཤེ་སིལ་སྙན་དཀར་སྤྱོད་རྒྱུ་བཟང་སྐད་ལེགས་པ། དྲེའུ། ཞིང་
སྐྱོང་རིན་པོ་ཆེའི་མདུན། རྒྱ་དངུལ་དྷིལ་ཚད། རྟ་ཕོ། རྨོག་སྤྲུལ་རིན་པོ་ཆེ་གདུང་མདུན་ཚུར་
བྱོན་ཕེབས་ལ། ནང་མཛོད། སྐུ་གསུང་ཐུགས་རྟེན། རྒྱ་དངུལ་དྷིལ་ཚད་གཉིས་སོགས་རྣམ་
གྲངས་བརྒྱ། རྗེ་དབོན་རིན་པོ་ཆེ་པད་རྒྱལ་མདུན། དར་ཟུབ་ཤེ་གཟིག་ལྤགས་སོགས་མཁན་
སྤྲུལ་ཐམས་ཅད་མདུན་མཆོད་འབུལ་དང་། དཔལ་ཡུལ་ཡང་སྲིད་རིན་པོ་ཆེ་ཀརྨ་ཐེག་མཆོག་
གདུང་ཞུགས་འབུལ་མ་ཚར་བར་ཡུན་རིང་བཞུགས་ཤིང་། ཉིན་ཕལ་ཆེར་ལ་གདུང་མདུན་
མཆོད་འབུལ་སོགས་གསུང་ཆོག་ཀྱང་གནང་མཛད་པས། དེའི་མདུན་དུ། ནང་མཛོད། སྐུ་
གསུང་ཐུགས་རྟེན། རྒྱ་དངུལ་དྷིལ་ཚད་གསུམ་སོགས་རྣམ་གྲངས་སུམ་བརྒྱ། གྲུབ་དབང་
རིན་པོ་ཆེ་པདྨ་ནོར་བུའི་མདུན། ཨ་ཤེ། རྒྱ་རོལ། དྲེའུ་སོགས་དང༌། དཔལ་ཡུལ་མཁན་
སྤྲུལ་ཐམས་ཅད་མདུན་སོ་སོཪ་མཆོད་འབུལ་ཞུས། ཀཿདཔལ་གཉིས་ཀའི་འདུས་སྡེ་ཞིབ་

འཚོགས་ལ། དར་ཟུབ་ཤེ་རེ་དང་རྒྱ་གོར་རེ། མང་ཇ་བཅས་ཕུལ། རྫོང་སར་མཁྱེན་སྤྲུལ་
རིན་པོ་ཆེ་ལྷ་ལྡན་དུ་གནས་གཟིགས་ནས་ཕྱིར་བྱོན་སྐབས་གདན་ས་འདིར་ཞབས་པད་བཀོད་
ནས་མཆོད་འབུལ་ཞིབ་རྒྱས་དང་། གསེར་གདུང་ལ་ལྷག་གནས་ཀྱི་ཆོ་ག་བཅས་བཀའ་དྲིན་
བསྩལ། མཆོད་འབུལ་ནང་མཛོད། སྐུ་གསུང་ཐུགས་རྟེན། རྒྱ་དངུལ་དྷིལ་ཚད་བཅས་རྣམ་
གྲངས་བརྒྱ་ལྷག་ཙམ་ཕུལ། རྫོགས་ཆེན་རིན་པོ་ཆེ་ཐུབ་བསྟན་ཆོས་ཀྱི་རྡོ་རྗེའི་མདུན། ནང་
མཛོད། སྐུ་གསུང་ཐུགས་རྟེན། དངུལ་དྷིལ་ཚད་ཀྱིས་བརྡུང་བའི་བུམ་པ་ཤུབ་ལྡན་ཆ། གཟིབ་
ལྤགས། མཎྜལ། དྲེའུ་བཅས། དགེ་མང་རིན་པོ་ཆེའི་མདུན་ནང་མཛོད། སྐུ་གསུང་ཐུགས་
རྟེན། དངུལ་སྲང་ཉེར་ལྔ་བཅས་དང་། གཞན་ཡང་མཁན་སྤྲུལ་རྣམ་པ་བཞུགས་རིགས་ལ་
སོ་སོར་དར་ཨ་ཤེ་ཪེ་དང་། དངུལ་བཟང་གོས་སོགས་ཕུལ། ཟེ་ཆེན་རྒྱལ་ཚབ་རིན་པོ་ཆེའི་
མདུན། ནང་མཛོད། གསེར་དངུལ་བཀྲ་མའི་བུམ་པ་ཆ། གཟིགས་ལྤགས། དྲེལུ། རབ་
འབྱམས་རིན་པོ་ཆེའི་དར་ཨ་ཤེ། རྟ་ཕོ་བཟང་ལྡན། གཞན་མཁན་སྤྲུལ་སོ་སོའི་མདུན་དར་
ཨ་ཤེ་ཪེ་དང་དངུལ་བཟང་གོས་སོགས་ཕུལ། མཁན་རིན་པོ་ཆེ་གཞན་དགའི་མདུན་དར་
ཨ་ཤེ། ལྔ་ལུམ། གཡི་ལྤགས། རྒྱ་རོང་ནམ་སྤྲུལ་མདུན་དར་ཨ་ཤེ། དྭའུ་ཁྲུ་སེར་པོ་ཡུགས།
དངུལ་ལྔ་ཟླུམ། དབོན་སྤྲུལ་མདུན་དར་ཨ་ཤེ། དྭའུ་ཁྲུ་སེར་པོ་ཡུགས། ལྔ་ཟླུམ། ཚུལ་
མེའི་མདུན། དར་ཟུབ་ཤེ། རྒྱ་ཆིངས་དམར་པོ་ཁ་ཚར་ཅན། གླིང་རྗེ་དྲུང་མདུན་དར་ཨ་
ཤེ། འཇམ་དྲིལ་རྩ་ཆེན། ཁང་སར་ཞབས་དྲུང་མདུན་དར་ཨ་ཤེ། དངུལ་གྱི་མཎྜལ། མཁན་
རིན་པོ་ཆེ་ཀུན་དཔལ་མདུན་དར་ཨ་ཤེ། ཙནྡན་མཎྜལ། རྡོར་དྲིལ་བཅས། མཚམས་སྤྲུལ་
རིན་པོ་ཆེའི་མདུན། དར་ནང་མཛོད། རྟ་དྲིའུ། དངུལ་གབ། སྲམ་ལྤགས། དངུལ་སྲང་བཅུ།
རྨུགས་སངས་ཡང་སྤྲུལ་མདུན་དར་ཨ་ཤེ། སྟོད་འགགས། མ་སྤྲུལ་བློ་བཟང་ཚུར་འདིར་
བྱོན་པའི་མདུན་དར་ཨ་ཤེ། རྡོར་དྲིལ། དངུལ་གྱི་ཕུད་ཀོང་། སྟོད་འགགས། རྟ་ཕོ་སོགས་
རྣམ་གྲངས་ཉེར་ལྔ། དེར་ཕྱོགས་ཀྱི་བླ་སྤྲུལ་སོ་སོར་མཆོད་འབུལ། སྡེ་གཞུང་སྤྲུལ་སྐུ་རིན་
པོ་ཆེ་འཇམ་དབྱངས་ཀུན་དགའ་རྒྱལ་མཚན་མདུན་དར་ཨ་ཤེ། རྟ་ཕོ། གོ་འཇོ་ཪག་སྤྲུལ་ཪིན་

པོ་ཆེ་ཐུབ་བསྟན་བཤད་སྒྲུབ་རྒྱ་མཚོའི་མདུན། དར་ཟབ་ཤེ། སྐུ་གསུང་ཐུགས་རྟེན། རྟ་ཕོ།
དངུལ་བཅུ་ཟླུམ་སོགས་རྣམ་གྲངས་དགུ། ཁ་ལེགས་སྒར་མཁན་སྤྲུལ་མདུན། དར་ཨ་ཤེ།
བ་སོའི་ཌཱ་མ་རུ་སོགས་གཞན་ཡང་ཕྱོགས་དེའི་བླ་སྤྲུལ་སོ་སོར་མཆོད་འབུལ་དང༌། ཨ་
བསྭེ་ཀླུ་མོ་རར། སྲས་ཆོས་རྡོར། མཁན་བསྟན་འཛིན། སྲས་མོ་ཨ་ཀུན་སོགས་མདུན། དར་
ཟུབ་ཤེ། རྡོར་དྲིལ། ལྔ་ཟླུམ། བཟང་གོས་སྔོན་པོ། འོད་ཟེར་རྡོ་རྗེའི་མདུན། དར་ཟུབ་ཤེ།
རྡོར་དྲིལ། ཉི་མ་གྲགས་པའི་མདུན། དར་ཟུབ་ཤེ། དངུལ་ཞལ། འགྲོ་འདུལ་མདུན། དར་
ཟབ་ཤེ། རྒྱ་དྲིལ་རྙིང་བ། དཔལ་སྤུང་སི་ཏུ་རིན་པོ་ཆེའི་མདུན། དར་ཨ་ཤེ། འབྲུག་ཡུལ་
གྱི་ཨ་ཡི་དཀར་པོ་ཡུག་གསུམ།ཀོང་སྤྲུལ་མདུན། དར་ཨ་ཤེ། དྲའུ་ཁྲུ་ཡུག །ལྔ་ཟླུམ། མཁྱེན་
བརྩེའི་མདུན། དར་ཨ་ཤེ། རྡོར་དྲིལ་རྙིང་པ། གཞན་ཡང་དཔལ་སྤུང་དུ་བཞུགས་པའི་
མཁན་སྤྲུལ་སོ་སོའི་མདུན་མཆོད་འབུལ། སྨྱོ་ཤུལ་མཁན་རིན་པོ་ཆེ་ཚུལ་ཁྲིམས་རྡོ་རྗེ་གདུང་
ཞུགས་འབུལ་སྐབས་ཕེབས་པའི་མདུན། དར་ཨ་ཤེ། སྐུ་གསུང་ཐུགས་རྟེན། ཆིབས་རོལ་
སོགས་རྣམ་གྲངས་བརྒྱད་ཅུ། ན་ཐ་སྤྲུལ་སྐུ་བསོད་ནམས་མཆོག་གྲུབ་མདུན། དར་ཨ་ཤེ།
སྐུ་གསུང་ཐུགས་རྟེན། ཆིབས་རོལ་སོགས་རྣམ་གྲངས་དགུ་བཅུ། རྟོགས་ལྡན་རིན་པོ་ཆེ་
ཤཱཀྱ་ཤྲཱིའི་སྲས་ལྕམ་དྲལ་མདུན་སོ་སོར་མཆོད་འབུལ། ཁྲོ་དགེ་དྲུང་སྤྲུལ་མདུན་དར་ཆིབས་
རོལ་སོགས་རྣམ་གྲངས་དགུ་བཅུ། སྐུ་མདུན་རིན་པོ་ཆེའི་མདུན། དར་ཨ་ཤེ། རྟ་ཕོ་སྒ་
སྟན་བཅས།དངུལ་བཅུ་ཟླུམ། སྨོ་ཤུལ་ཨ་ངག་སྲས་པ་ཏིའི་མདུན། དར། སྐུ་གསུང་ཐུགས་
རྟེན། ཆིབས་རོལ་སོགས་རྣམ་གྲངས་ང་གསུམ། ཁྲྀ་དགེ་གཟུངས་སྤྲུལ་སྲས་ཚེ་དབང་འ
གྲོ་འདུལ་མདུན། དར། ཨ་ཤེ། སྐུ་གསུང་ཐུགས་རྟེན། ཆིབས་རོལ་སོགས་རྣམ་གྲངས་སུམ་
ཅུ། གཞན་ཡང་ཁྲོ་ཁོག་གི་ཨ་འཛོམ་སྦྲ་རྒན། སྦྲ་གསར་སོགས་བླ་སྤྲུལ་ཐམས་ཅད་དེ་
མཚུངས། ཨ་བསྭེ་བརྒྱ་དཔོན་བླ་མ་ཡེ་ཤེས་རྒྱ་མཚོའི་མདུན། དར་ཨ་ཤེ། རྟ་ཕོ། དངུལ་ལྔ་
ལུམ་སོགས་རྣམ་གྲངས་བཅུ་གསུམ། བྲག་སྤྲུལ་པདྨ་རྒྱལ་མཚན་མདུན། དར་ཨ་ཤེ། སྐུ་
གསུང་ཐུགས་རྟེན། དྲེའུ་བཅས་རྣམ་གྲངས་བཅུ་གསུམ། སྒ་རྗེ་སྤྲུལ་སྐུ་རྣམ་གསུམ་མདུན།

དར། ལྔ་ལུམ། ཡང་ལེ་སྤྲུལ་ཀུན་བཟང་མདུན། དར་ཨ་ཤེ། དངུལ་གྱི་གཏོར་ཆ། རྟ་ཕོ་
བཅས་རྣམ་གྲངས་ཉེར་ལྔ་དང༌། གཞན་ཡང་སྡེ་དགེའི་མངའ་ཁུལ། ཧོར་ཉག་བྲག་མགོ་
ཡན་ཆད་ཀྱི་རྙིང་མ། ས་སྐྱ། ཀར་འབྲུག །དགེ་ལྡན། ནང་བོན་བཅས་ཀྱི་བླ་མ་མཁན་སྤྲུལ་
རྣམས་ཀྱི་མདུན་དར་དང་གསེར་དངུལ་བཟང་གོས་དུམ་བུ་ཡན་ཆད་དང༌། དགོན་སྡེ་སོ་སོར་
མཆོད་འབུལ་ཅི་རིགས་བགྱིས་ཤིང་། བླ་ཆེན་རྣམས་མདུན་སར་འབུལ་བ་དང་ཚུར་བྱོན་
ཕེབས་ཞུས་པ་བཅས་ལ་རྣམ་གྲངས་དུ་སྟག་གཟིག་ཝ་གཡི་སྲམ་གུང་སོགས་སྤུ་པགས་
རིགས་དང་། བཟང་གོས་ཀྱང་ཁ་སྦྲེལ་སོགས་དངོས་གཙང་ཕུལ། གླང་ལོ་ཧོར་ཟླ་བཞི་བའི་
ནང་རང་ཡུལ་ཕྱོགས་ཀྱི་དགེ་འདུན་པ་ལྔ་བརྒྱ་ལྷག་ཙམ་མང་འཚོགས་ཀྱིས་ཞག་བཞིའི་བར་
གསོལ་ཇ་དང་རྒྱུགས་བཅས་གཟབ་ཁུལ་གྱིས། དགོངས་རྫོགས་བགྱིས་རིགས་སྙན་སྒྲོན་
ཐོག་བཟང་སྤྱོད་དང་འབྲེལ་བར་བསྔོ་སྨོན་མཐའ་རྒྱས་ཞུས་པའི་ཡོན་བསྔོ་ཡང་མཁན་རིན་
པོ་ཆེ་འདུས་པ་རྒྱ་མཚོས་རྒྱས་པར་གནང་། དེ་ཉིད་ཀྱི་མདུན་དར་ཨ་ཤེ། རྟ་ཕོ་བཅས་རྣམ་
གྲངས་བཅུ་གསུམ། མཁན་ཨ་རབ་མདུན། དར་ཨ་ཤེ། ཚ་དྲིལ་རྙིང་པ། བཟང་གོས། ཁལ་
ཆེན་བཅས་དང་། གཞན་ཡང་བླ་སྤྲལ་རིགས་ལ་འབུལ་བ་ཆ་འཕར། བྱང་འདྲེན་པ་གཉིས།
མཆོད་དཔོན། རོལ་མོ་འབུད་དཀྲོལ། ཆོས་ཁྲིམས་གཉིས་བཅས་ལས་སྣེ་ཉེར་བཞི་ལ་རྣམ་
བཞག །གཞན་འདུས་སྡེ་ལྔ་བརྒྱ་ལ་དར་ཟུབ་ཤེ་ཪེ་དང་རྒྱ་དངུལ་སྒོར་མོ་ལྔ་རེ། སྤྲང་པོ་ཉིས་
བརྒྱ་ལྷག་ཙམ་ལ་དངུལ་ཞོ་ལྔ་རེའི་བབ་བཅས་ཀྱིས་མཆོད་སྦྱིན་བགྱིས་ནས་ཐམས་ཅད་
ཐུགས་དགྱེས་པ་ལྟ་བུའི་ཞབས་ཞུས་གྲུབ། འདི་ཡན་མཆོད་འབུལ་དུ་དངོས་རྫ་ས་རྒྱ་དངུལ་
དྷིལ་ཚད་ལྔ་བརྒྱ་ལྷག་ཙམ་ཞིག་སོང་ཡོད་སྙམ་ཆེ་ལོང་ཙམ་ཞིབ་ཏུ་སྤེལ་ན་དེས་ཀྱང་མི་ཚད་
པ་ལྟ་བུར་གྱུར་མོད་ཞིབ་རྩིས་ཀྱི་དགོས་པ་མེད་སྙམ་ནས་མ་བྲིས་ལ། དོན་དུ་དངོས་རྫས་ཡོད་
རིགས་སྤོང་དག་ལྟ་བུ་ལས་ཤུལ་གྱི་བླ་བྲང་ལ་འཇོག་རྩིས་ལྟ་བུ་སྐུ་ངོ་ཐམས་ཅད་ནས་མི་
མཛད་པས་བསམ་སྦྱོར་གཉིས་ཀ་དག་པ་ཡིན་ཁུལ་དུ་བྱས་སོ། །
སླར་ཡང་དད་ཟས་གཤིན་དཀོར་གང་བྱུང་གིས་ཚོགས་སྦྱོར་ཇི་འགྲུབ་

བྱས་པའང་། མེ་སྟག་ལོར་གསེར་ཟངས་ལས་གྲུབ་པའི་བྱང་ཆུབ་མཆོད་སྡོང་སྒྲོས་ལེགས་
པ་རིན་པོ་ཆེ་སྣ་ཚོགས་ཀྱི་ཕྲ་ལྡན་བཞེངས་ནས། ནང་དུ་དྲི་མེད་རྣམ་གཉིས་ཀྱི་ཆོ་ག་དང་
འབྲེལ་བའི་དཀྱིལ་ཐང་ཟངས་གསེར་གྱི་གཞི་ལ་གཟོང་རིས་བཏོད་པ་དང༌། སཱཙ་རྣམས་
གསེར་དངུལ་གྱི་ན་བཟའ་གསོལ། གཟུངས་འབུལ་གཞན་ཡང་ཞབས་དྲུང་པད་འཕྲིན་དང༌།
འཇམ་མགོན་ཀོང་སྤྲུལ་རིན་པོ་ཆེ་རྣམ་གཉིས་ཀྱིས་མཛད་པའི་ལག་ལེན་ལ་གཞི་བྱས་ནས
ཚད་ཚུལ་དང་མཐུན་པར་བགྱིས་ནས། རྟེན་མཆོག་མཐོང་གྲོལ་བཀྲ་ཤིས་འོད་འབར་ཞེས་
པའི་དཀར་ཆགས་ན་གསལ་ལྟར་བསྐྲུན་ནས། གདན་ས་འདིར་བཞུགས་སུ་གསོལ་བ་དང་།
ཡང་རྒྱུ་ནོམ་སྒྲོས་སྤུས་སོགས་གོང་དང་འདྲ་བ་ལ་རྒྱ་ཆེ་ཆུང་ལ་རྒྱལ་སྲས་ཤཱཀྱའི་དགེ་སློང་པདྨ་
དབང་རྒྱལ་གྱི་ཕྱག་མཐོ་བཅུ་དྲུག་ལྷག་ཙམ་པ་ལ་གཟུངས་འབུལ་བཅས་གོང་བཞིན་ཞིབ་
ཏུ་བགྱིས་ནས་ཀཿཐོག་ཏུ་བཞུགས་གསོལ་ཞུས། དེ་ཡང་རྒྱུའི་དངོས་པོ་དྷིལ་ཚད་བརྒྱ་ལྷག་
ཞིག་སོང་ངེས་ཀྱིས་མཐར་ཕྱིན་སྐབས། དྲི་མེད་ཞིང་སྐྱོང་སྐུ་ཕྲེང་དྲུག་པས་དབུས་མཛད་པའི་
དགོན་དེའི་མཁན་སྤྲུལ་མང་པོས་རབ་གནས་བཅས་ཡིད་བདེ་བར་གྲུབ། ཡང་སྐྱབས་རྗེ་
གྲུབ་དབང་རིན་པོ་ཆེ་ཞལ་བཞུགས་སྐབས་མཚན་བཟང་མངའ་བ་ལྟ་བུའི་སྐུ་སྟོད་རྒྱས་ཤིང་
སྐུ་བོང་ཆེ་བར་བཞུགས་པའང་། གདུང་ཞུགས་འབུལ་སྐབས་ཆུང་ངུ་ལས་མི་འདུག་པ་མདའ་
ཡིས་ཞིབ་ཏུ་ཚད་པ་བཞིན་གསེར་ཟངས་ཀྱི་འདྲ་ཞལ་ཕྲ་ལྡན་སྤུས་གཙང་བ་ཡིན་ཁུལ་དུ་བྱས་
པ་ད་ལྟ་གསེར་ཁང་ནང་དུ་བཞུགས། གཞན་ཡང་རྒྱུད་ལས། དེ་ཕྱིར་མོས་གུས་ལྡན་པའི་
སློབ་མ་ཡིས། །བླ་མ་འདས་ནས་གུས་པས་མཆོད་བྱས་ན། །ཐུགས་ཀྱི་དགོངས་པ་གོང་ནས་
ཡོངས་རྫོགས་ཤིང་། །སློབ་མས་བླ་མའི་རྣམ་ཐར་བསྙེགས་པར་འགྱུར། །བླ་མ་འདས་པའི་
ལོ་ཟླ་ཚེས་གྲངས་ལ། །ངེས་པར་བཟུང་ནས་མཆོད་པ་བྱས་གྱུར་ན། །བསྐལ་མང་བསགས་
པའི་སྡིག་ཆེན་རབ་བཅོམ་ནས། །ཤིན་ཏུ་མི་བཟད་གཤིན་རྗེའི་གྲོང་ལས་ཐར། །སྟོང་གསུམ་
སེམས་ཅན་མིག་ཕྲལ་སྲོག་ཉམས་པར། །མིག་སྲོག་བྱིན་ཀྱང་དགེ་བའི་དཔེར་མི་ཕོད། །ཅེས་
སོགས་རྒྱ་ཆེར་གསུངས་པའི་དོན་དྲན་ནས། རྒྱལ་ཟླའི་ཚེས་བཅུའི་དུས་ཆེན་ལ་དུས་དྲན་གྱི་

འདས་མཆོད་ཤིང་གླང་ལོ་ནས་བཟུངས་བསྟར་ཆགས་སུ་རྒྱུན་འཛུགས་བྱས་ཏེ། དེ་ལའང་།
མར་མེ་ཁྲི། ལྷ་བཤོས་རྒྱན་ལྡན་སྟོང༌། སྤོས་དང་ཡོན་ཆབ་ཚོགས་མཆོད་ཆས་གཟབ་སྤྲོས་
དང་། དགེ་འདུན་པའང་ཕྱེད་སུམ་བརྒྱ་འམ་ཉིས་བརྒྱ་ལས་མི་ཉུང་བའི་འདུས་པ་བྱུང་ཚད་
ལ་བསྙེན་བཀུར་གྱིས་དཀྱིལ་འཁོར་ཀུན་གྱི་ཁྱབ་བདག་བླ་མ་མཆོད་པ་དངོས་གྲུབ་རྒྱ་མཚོའི་
ཆོ་ག་ལ་འབད་པར་བསྐུལ། གཞན་ཡང་རས་བྲིས་ཀྱི་ཞལ་ཐང་། སྟོན་པ་ལ་གནས་བཅུས་
བསྐོར་བ་དང་། རྒྱལ་བཀའ་རིན་པོ་ཆེ་གསར་བསླས་ལ་གླེགས་ཤིང་། དཔེ་ཐག་ཆབ་ལྡན་
གདོང་དར་སོགས་སྲི་ཞུའི་རྣམ་འགྱུར་ཅི་འཁྱོལ། ཀུན་མཁྱེན་ཆེན་པོའི་གསུང་གསང་སྙིང་
འགྲེལ་བཤད་ཕྱོགས་བཅུའི་མུན་སེལ། གསུང་འཐོར་བུ་བཅས་བྲི་བསྐོས་སོགས་བརྟེན་པ
སྐུ་གསུང་ཐུགས་རྟེན་ཇི་འགྲུབ་དང་། རྟེན་གཞི་གཙུག་ལག་ཁང་བཞེངས་པའང་། སྤྱིར་
བསྟན་པ་འཇིག་ལ་ཉེ་བ་ད་ལྟའི་དུས་ལྟ་བུར་འབད་པ་གང་ཡོད་ཀྱིས་བསྟན་པ་ལ་བྱ་བ་བྱེད་
པ་ནི་ཡོན་ཏན་བསམ་གྱིས་མི་ཁྱབ་པས། རྟེན་གསུམ་བཞེངས་པ། ཆོས་འཆད་པ། དགེ་
འདུན་ལ་བསྙེན་བཀུར་བྱེད་པ་རྣམས། དཀོན་མཆོག་ལ་བྱ་བ་བྱས་པ་ཡིན་ཅིང་། ཁྱད་པར་
སྡེ་སྣོད་ལ་གཙུག་ལག་ཅེས་བརྗོད་པས་དེ་བཞུགས་པའི་གནས་ནི་གཙུག་ལག་ཁང་སྟེ། དེ་
ཉིད་བསྐྲུན་པ་དང་། དགེ་འདུན་གྱི་སྡེ་འཛུགས་པ་ནི་རྒྱལ་བའི་བསྟན་པ་ལ་བྱ་བ་བྱེད་པ་ཡིན་
པ་དང་། ཁྱད་པར་གནས་འདིར་གྲུབ་དབང་བླ་མ་རིན་པོ་ཆེ་ཉིད་ཐོག་མར་སྐུ་བལྟམས།
བར་དུ་མ་དང་མཁའ་འགྲོས་ལུང་བསྟན་པ་བཞིན་བཞུགས་གནས་མཛད་དེ་མཆོག་གི་དངོས་
གྲུབ་བདག་གིར་བཞེས་ཤིང་། གདུལ་བྱ་བསམ་གྱིས་མི་ཁྱབ་པ་ལ་ཐེག་མཆོག་རྫོགས་པ་
ཆེན་པོའི་ཆོས་ཀྱི་འཁོར་ལོ་རྒྱ་ཆེ་ལ་རྒྱུན་རིང་བར་བསྐོར་ནས་སྐྱེ་རྒུ་ཕལ་མོ་ཆེ་སྨིན་ཅིང་
གྲོལ་བར་མཛད་པ་དང༌། སྐ་ཚེ་དེ་ཉིད་ཀྱི་མཛད་པ་དོན་གཉིས་མཐར་ཕྱིན་ནས་ཡོངས་སུ་
མྱ་ངན་ལས་འདའ་བའི་ཚུལ་བསྟན་པ་བཅས། རྗེ་དེ་ཉིད་ཀྱི་དགོངས་པའི་བྱིན་རླབས་ཆགས་
པའི་གནས་སུ་རྗེས་འཇུག་རྣམས་ཀྱིས་སྒྲུབ་ན་དངོས་གྲུབ་ཇི་ལྟར་འདོད་པ་བཞིན་འཇོ་བ་
སྟེ། འདུལ་མངོན་ལྟར་གྲོང་ལས་རྒྱང་རིང་ཤིང་དབེན་པའི་ཡོན་ཏན་ཚང་བ། ས་ཡི་དཔྱད་

ལེགས་ཤིང་ཞི་གནས་བསྒོམ་པའི་གནས་ནགས་ཚལ་ལྷུན་སྟུག་པ། ལྷག་མཐོང་གི་གནས་
ལ་ཉི་ཟླ་ཤར་ནུབ་ཀྱི་ཐག་རིང་བ་སོགས་ཀྱི་ཡོན་ཏན་ཡོངས་སུ་རྫོགས་པ། ཆོས་རྒྱལ་སྲོང་
བཙན་དང་ཁྲི་སྲོང་གི་བཞེད་པ་ལྟར་ཆུ་བོ་འབེབ་རྒྱུན་སོགས་སྒྲུབ་གནས་ཡོན་ཏན་མ་ཚང་
བ་མེད་པ་འདིར། དམ་པ་ཉིད་ཀུན་སྤངས་བྱ་བཏང་གི་བརྟུལ་ཞུགས་ལྷུར་ལེན་གྱིས་བཞུགས་
དྭངས་ཤིང་མཐོ་བ། རྫོགས་པ་ཆེན་པོ་བསྒོམ་པའི་གནས་རིག་པ་དྭངས་ཤིང་ས་ཁོད་ཡངས་
གནས་ཆར་སྐྱོབ་ཙམ་འཁོས་དམན་ཞིག་ལ་བརྟེན་མཛད་པ་ཡིན་མོད། གསུང་རྟེན་གཙོ་བོ་
གྱུར་པའི་རྟེན་གསུམ་རྣམས་ཀྱང་བཞུགས་གནས་ཀྱིས་འོ་བརྒྱལ་བ་ལས་བཟློག་པའི་ཕྱིར་
དང་། ཁྱད་པར་གྲུབ་དབང་བླ་མ་རིན་པོ་ཆེས་གསུང་གི་ཐ་མ་ལྟ་བུར་གནས་འདིར་གཙུག་
ལག་ཁང་ཞིག་གྲུབ་པར་གྱིས་ཞེས་ཕེབས་པའང་དོན་ཆེན་པོ་དང་ལྡན་པ་ཡིན་ནོ་སྙམ་པ
བཅས། ཕན་ཡོན་དང་དགོས་ཆེད་བླ་མའི་བཀའ་སོགས་སྒོ་དུ་མ་ལ་བསམ་ནས་རང་འདོད་
ཆོས་བརྒྱད་ཀྱི་བསམ་པ་བློས་སྤངས་ཏེ། རྗེ་དམ་པའི་དགོངས་རྫོགས་ལ་དམིགས་ནས་བྱ་
བ་ཅུང་ཟད་ཙམ་ལག་ཏུ་ལེན་པ་ཡན་ཆད་ཕན་བདེའི་དཔལ་འབྱོར་ལ་སྦྱོར་བའི་བསྔོ་བ་དང་
བཅས་བསྒྲུབ་པ་དང་། སྔགས་ཀྱི་དུས་དྲན་མཆོད་པ་ཟླ་ཁོངས་རེར་དྲུག་དྲུག་དང་། སོ་ཐར་
གྱི་གསོ་སྦྱོང་ཡར་མར་གཉིས་བཅས་ལོ་འཁོར་རེར་དུས་མཆོད་བདུན་ཅུ་དོན་གཉིས། གསོ་
སྦྱོང་ཉེར་བཞི་བཅས་ལ་མར་མེ་ཁྲི་ཕྲག་འགྲོ་ངེས་དང༌། འདུས་པ་ལ་མང་ཇ་དང་ཚོགས་ཀྱི་
མཆོད་པ་བཅས་ཀྱིས་དགྱེས་པ་བསྐང་བ་སོགས་བྱ་བ་གང་བརྩམས་ཀུན་ཀྱང་། འགྲོ་མགོན་
བླ་མ་རྡོ་རྗེ་འཆང་ཆེན་པོའི་ཐུགས་རྗེའི་མཐུ་ལ་བརྟེན་ནས་གེགས་མེད་ཅིང་ལེགས་ལམ་ཡང་
དག་པར་གྲུབ་པ་ཡིན་ནོ། །
སླར་སྨྲས་པ། སྲས་བཅས་རྒྱལ་བ་ཀུན་གྱི་ཡོན་ཏན་དང༌། །གསང་གསུམ་
ཕྲིན་ལས་གཅིག་བསྡུས་བསྟན་འགྲོའི་མགོན། །གྲོལ་བ་བཞི་ལྡན་ཐབས་མཁས་ཐུགས་རྗེའི་
བདག །མཚུངས་བྲལ་རྡོ་རྗེ་འཆང་དེར་སྙིང་ནས་གུས། །སེམས་ཀྱི་རྙོགས་མ་རབ་དྭངས་དད་
པ་ཡིས། །རྣམ་འདྲེན་རྗེ་བཙུན་བླ་མའི་མཚན་དཔེ་ཞལ། །གང་ཞིག་མིག་གི་བདུད་རྩིར་གྱུར་

པ་ཀུན། །ངན་འགྲོའི་སྒོ་འཕར་ཆོད་ཕྱིར་མཐོང་གྲོལ་ཡིན། །ཟབ་དང་རྒྱ་ཆེན་དོན་བཟང་
བདུད་རྩིའི་བཅུད། །སྐལ་ལྡན་རྣ་བའི་དགའ་སྟོན་འགྱེད་པ་ཡིན། །གསུང་ཙམ་ཐོས་པས་
དག་པའི་ཞིང་དྲངས་ཕྱིར། །ཆོས་རྗེ་བླ་མའི་གསུང་གསང་ཐོས་གྲོལ་ཡིན། །ཕན་ནུས་ཟབ་མོའི་
དབང་གི་རྒྱུད་སྨིན་ནས། །སྐད་ཅིག་རྡོ་རྗེ་འཆང་གི་སར་བཀོད་ཅིང་། །སྐུ་པལ་རང་བསྲེལ་
དང་ནི་ཕྱག་གིས་ཀྱང༌། །རེག་ཙམ་ཐམས་ཅད་གྲོལ་ཕྱིར་རེག་གྲོལ་ཡིན། །ཐེག་དགའི་རྩེ་
རྒྱལ་འོད་གསལ་རྫོགས་པ་ཆེའི། །གདམས་ཟབ་སྲིད་ན་འཕྲད་དཀའི་སྙན་བརྒྱུད་སྐོར། །
སྐལ་བཟང་ཡིད་ལ་ཆོས་དབང་བསྐུར་ཐོབ་རྣམས། །གདོད་མའི་གཏན་སྲིད་ཟིན་པས་མྱོང་
གྲོལ་ལགས། །རྒྱལ་བ་དགྱེས་པའི་ཚུལ་ཁྲིམས་རྣམ་དག་པས། །ཉོན་མོངས་དྲི་མ་སྤངས་
པའི་ཡོན་ཏན་དྲི། །བསུང་ཞིམ་གཞན་གྱིས་འདྲན་བྲལ་སུ་ཞིག་གི། །དྲི་འཛིན་དཔལ་དུ་ཐོབ་
རྣམས་ཚོར་གྲོལ་ཡིན། །མ་འོངས་དུས་མཐར་མཚན་ཙམ་ཐོས་པ་ནས། །བཟང་ངན་ལས་
ཀྱིས་འབྲེལ་བའི་སྐྱེ་རྒུ་ཀུན། །གང་གི་ཡོན་ཏན་ཆ་ཙམ་དྲན་པས་ཀྱང་། །བསྐལ་མང་ལས་
ངན་ཟད་ཕྱིར་དྲན་གྲོལ་ཏེ། །རྒྱུད་ལུང་མན་ངག་གསུམ་གྱི་ཚད་མ་ཉིད། །འཁྲུལ་མེད་རྡོ་རྗེའི་
ལུང་གིས་བསྔགས་པ་བཞིན། །སྙན་ཚིག་རབ་བརྟགས་རྒྱན་འདྲ་མ་ཡིན་པར། །བསྔགས་
འོས་ཡོན་ཏན་ཅན་དེར་ཅིས་མི་དད། །མཁྱེན་གཉིས་ཤེས་རབ་རལ་གྲི་གདེངས་མཛད་པའི། །
འཇམ་དཔལ་སྨྲ་བའི་དབང་པོས་བརྗོད་དཀའི་གནས། །གང་གི་གསང་གསུམ་ཡོན་ཏན་རྒྱ་
མཚོ་ལ། །རྨོངས་བློའི་ཕུལ་གྱིས་གཞལ་བྱར་མ་གྱུར་ཅིང་། །གཅིག་ཏུ་ཚིག་ལ་རྨོངས་པ་བླུན་
པོའི་ངག །གཉིས་སུ་འཕགས་ཆེན་སྤྱོད་ཡུལ་གཞལ་མེད་པའི། །རྣམ་ཐར་བྲི་བའི་སྤོབས་པ་
ལ་ཉེ་བའི། །རང་རྒྱུད་ཡོན་ཏན་དབེན་པར་ངེས་མཐོང་ཡང་། །སྐྱེས་ཆེན་དུ་མས་ཡང་ཡང་
བཀས་བསྐུལ་དང་། །རང་སློབ་དགེ་སློང་པུཎྱེའི་མིང་ཅན་གྱིས། །ནན་ཏན་བསྐུལ་ངོ་ལྡོག་
པར་མ་ནུས་ནས། །རང་བློས་ཟིན་པ་སྒྲོ་སྐུར་མེད་པར་བྲིས། །དམ་པའི་སྤྲོད་ཚུལ་ཆ་ཙམ་
གླེང་བ་ཡི། །བསོད་ནམས་ནམ་མཁར་མཉམ་པར་ངེས་ནས་ཀྱང༌། །ཆུ་གཏེར་ལས་བླངས་
སྐྲ་རྩེའི་ཐིགས་འདྲ་འདིའི། །དགེ་ཚོགས་གང་མཆིས་མཁའ་ཁྱབ་འགྲོ་ལ་བསྔོ། །རྗོད་བྱེད་

ཚིག་ལ་མཁས་རྣམས་ཐུགས་ཁྲེལ་ཡང་། །བརྗོད་བྱ་སྒྲོ་སྐུར་བྲལ་བའི་དོན་སྟོན་པས། །མཁས་
ཚུལ་འཆང་རྣམས་ས་བོན་ཙམ་འདི་ལས། །ཚིག་ཚོགས་དཔག་བསམ་ལྗོན་འདྲ་དབྱེ་བར་
བསྐུལ། །སྐྱབས་གཅིག་འཁོར་ལོའི་དབང་ཕྱུག་རྡོ་རྗེ་འཆང་། །རིག་འཛིན་འགྲོ་འདུལ་དཔའ་
བོ་རྡོ་རྗེ་ཞེས། །མཚན་ཐོས་སྲིད་པའི་སྡུག་བསྔལ་སྐྱོབ་པ་དེའི། །གྲགས་པའི་བ་དན་སྲིད་
ཞིའི་ཁོངས་ཁྱབ་པས། །འདི་ལ་ཐེ་ཚོམ་ལོག་ལྟ་མེད་མོད་ཀྱང་། །འོན་ཏེ་སྐལ་ངན་སྙིགས་
མའི་དམུ་རྒོད་འགྲོས། །དམ་པ་རྣམས་ལ་མི་སྙན་སྒྲོགས་བྱེད་ཅིང༌། །ནག་པོའི་ཆོས་བཞིར་
སྤྱོད་པ་རང་གཤིས་ཏེ། །ཀུན་ཀྱང་གནས་ངན་ལེན་ལས་མྱུར་ཐར་ནས། །དད་དང་དག་པའི་
སྣང་བ་རབ་རྒྱས་པས། །རྗེ་བཙུན་བླ་མའི་ཐུགས་སྨོན་ཇི་བཞིན་དུ། །ནམ་ཞིག་གང་གི་གདུལ་
བྱར་གྱུར་པར་སྨོན། །དུས་འདིར་སངས་རྒྱས་མི་གཟུགས་བྱོན་པ་ཡི། །མཁས་གྲུབ་རྒྱ་མཚོའི་
གཙུག་རྒྱན་ལྟར་གྱུར་པའི། །འབྲེལ་ཚད་དོན་ལྡན་གང་ལ་དད་པ་ཀུན། །སྟོན་འཁོར་ཚོམ་
བུ་གཅིག་ཏུ་གྲོལ་བར་ཤོག །བདག་ཀྱང་རྟག་ཏུ་ཙནྡན་དྲི་བཟུང་ལྟར། །ཁྱབ་བདག་བླ་མ་
མཆོག་དང་མི་འབྲལ་ཞིང་། །རྟག་ཏུ་མཉེས་པའི་བྱ་བས་དགྱེས་པ་བསྐང་། །གསུང་གི་མཛོད་
འཛིན་ཐུགས་ཀྱི་དགོངས་བཅུད་ལོན། །དམ་པའི་ཕྲིན་ལས་སྤེལ་བྱའི་བྱེད་པོར་ཤོག །
ཅེས་སྐྱབས་རྗེ་བཀའ་དྲིན་སུམ་ལྡན་མཆོག་གི་རྣམ་ཐར་ཞལ་གསུངས་ལས་རྒྱས་ཙམ་བྲི་བར་མོས་འདུན་ཡོད་པ་
དང་། རྫོང་སར་མཁྱེན་སྤྲུལ་རིན་པོ་ཆེ་འཇམ་དབྱངས་ཆོས་ཀྱི་བློ་གྲོས་མཆོག་གི་ཞལ་གསུངས་རྣམ་ཐར་གོ་རིམ་ཞིབ་བསྒྲིག་
ཀྱིས་རྣམ་ཐར་རྒྱས་པ་ཞིག་བྲི་དགོས་ཞེས་ཕྱག་བྲིས་སྤྱི་བོར་ཕེབས་པས། ཞལ་གསུངས་བྱིན་རླབས་ཅན་ལ་བཅོས་བསྒྱུར་མ་
བྱས་ནས་རང་སོར་བཞག །མཐའ་ཕུད་ནས་སྤར་དུ་བཀོད་པ་འདི་ལྟར་ལ། དམ་པ་མཆོག་གི་བཀའ་བཅག་གི་ཉེས་པ་མི་འབྱུང་
བའི་དང་ལེན་ཞུ་ཕྱིར། རག་སྤྲུལ་རིན་པོ་ཆེ་ཐུབ་བསྟན་བཤད་སྒྲུབ་རྒྱ་མཚོ་དང་ཁོ་བོ་བཅས་ཀྱིས་རྩ་ཐོ་རེ་བཀོད་ཀྱང༌། དེ་
ངང་ཡུན་རིང་ལྷག་པ། ཕྱིས་སུ་རང་སློབ་དགེ་སློང་བསོད་ནམས་ནོར་བུ་ནས་དངོས་པོའི་མཎྜལ་རྒྱ་ཆེན་བཅས་རྣམ་ཐར་རྒྱས་
པ་ཞིག་བྲི་རོགས་ཞེས་ལན་གྲངས་མང་པོར་ནན་ཏན་གྱིས་བསྐུལ་བས་ལྷན་ཅིག་བྱེད་པའི་རྐྱེན་བྱས་ནས། ཚིག་སྦྱོར་ལ་ལྡེབ་
ལེགས་དང་སྙན་ཆ་བཙལ་བར་མ་བྱས་པར་དོན་སྒྲོ་སྐུར་དང་བྲལ་བར་རྒྱས་བསྡུས་འཚམས་པོར་བཀོད་པ་གྲྭ་སློབ་ཀུན་བཟང་
རྣམ་རྒྱལ་ལ་ཡི་གེའི་འདུ་བྱེད་བསྐྲུན་དུ་བཅུག་ནས་རང་གནས་བཀྲ་ཤིས་དགེ་འཕེལ་གླིང་དུ་རིག་པ་འཛིན་པ་འགྱུར་མེད་

རྡོ་རྗེས་ཤིང་བྱ་ཆུ་སྟོད་ཟླ་བའི་ཚེས་བཅོ་ལྔ་ཉིན་མཐར་ཆགས་སུ་གྲུབ་པར་བགྱིས་པ་བཀྲ་ཤིས་དགེ་ལེགས་འཕེལ།། །།
ཁྱབ་བདག་ཀུན་བཟང་བླ་མ་རྡོ་རྗེ་འཆང༌། །དྲན་པས་སྙིང་གི་གདུང་
སེལ་རྣམ་པར་ཐར། །གང་གི་གསང་བ་གསུམ་གྱིས་བྱིན་བརླབས་པ། །འགྱུར་མེད་རྡོ་རྗེའི་
མཁྱེན་བརྩེའི་ཀློང་ནས་སྤྲོས། །སྒྲོ་སྐུར་སྤངས་པའི་དྲང་སྲོང་བདེན་པའི་གཏམ། །འདི་མཇལ་
བླ་མ་གདོད་མའི་མགོན་པོ་མཆོག །དངོས་སུ་མཇལ་འདྲའི་དད་མོས་གདུང་བ་འཕེལ། །ཚེ་
རབས་ཀུན་དུ་རྗེས་འཛིན་གསོལ་བ་འདེབས། །ཞབས་མཐིལ་བདེ་ཆེན་འཁོར་ལོར་བརྟེན་
པ་དང༌། །གསུང་གི་བཅུད་ཐོབ་དགོངས་བརྒྱུད་བྱིན་རླབས་འཕོས། །ཆོས་ཅན་སྣང་བ་ཆོས་
ཉིད་དབྱིངས་སུ་ཟད། །ཀ་དག་ཀུན་བཟང་ཆོས་སྐུ་མངོན་གྱུར་ཤོག །ཅེས་པའང་བཀའ་འབངས་
ཀྱི་གྲལ་མཐར་འཁོད་པ་འཇམ་དབྱངས་མཁྱེན་བརྩེའི་རྣམ་རོལ་སྤྲུལ་མིང་པ་བློ་གྲོས་རྒྱ་མཚོས་རྣམ་ཐར་ཐོག་མཪ་མཇལ་
བ་ན་དད་མོས་དྲག་པོས་ཆེད་དུ་བརྗོད་པ་དགེ་ལེགས་སུ་གྱུར་ཅིག །མངྒ་ལཾ།། །།
ཨོཾ་སྭ་སྟི། རྒྱལ་ཀུན་འདུས་པའི་སྒྱུ་འཕྲུལ་རྡོ་རྗེའི་གར། །རྒྱལ་དབང་པདྨའི་
རྒྱལ་ཚབ་རིག་པ་འཛིན། །རྒྱལ་བསྟན་སྙིང་པོའི་སྲོག་ཤིང་བཞད་པ་རྩལ། །རྒྱལ་སྲས་མཁའ་
ཁྱབ་འགྲོ་བའི་དེད་དཔོན་རྗེའི། །གསང་གསུམ་རྣམ་ཐར་ཡོན་ཏན་རྒྱ་མཚོའི་ཁམས། །དཔག་
ཡས་རབ་འབྱམས་ཞིང་ཁྱབ་སྤྲིན་ཆེན་ལས། །མོས་ལྡན་དགེ་འབྲས་སྨིན་བྱེད་བདུད་རྩིའི་
ཆར། །ཕྱོགས་བརྒྱར་སྤྲོ་བདག་ཀླུ་དབང་རྒྱལ་བའི་སྲས། །འགྱུར་མེད་རྡོ་རྗེའི་ཞལ་ལུང་ལྷ་
ཆུའི་རྒྱུན། །ཚད་མ་གསུམ་ལྡན་རྙོག་བྲལ་ཟེགས་མ་རེ། །མྱོང་བས་སྐལ་བཟང་ཡིད་ཀྱི་གདུང་
སེལ་དུ། །ངེས་ཕྱིར་ཐེག་མཆོག་གླིང་དུ་པར་འདི་བསྐྲུན། །འདིས་མཚོན་དུས་གསུམ་ལེགས་
བྱས་སྟོན་ཟླའི་འོད། །རྣམ་དཀར་འབྲེལ་བས་ཐེབས་ཚད་དཔའ་རིའི་ཞིང་། །དབུགས་དབྱུང་
ངེས་པའི་ལུང་བཞིན་འབྲས་བུའི་ས། །སྐུ་གསུམ་རྒྱལ་བའི་ཕྲིན་ལས་མཐར་ཕྱིན་ཤོག །ཅེས་
པའང་གྲུབ་དབང་འགྲོ་འདུལ་དཔའ་བོ་རྡོ་རྗེའི་རྣམ་ཐར་སྒྲོ་སྐུར་བྲལ་བ་འདི་ཉིད་གང་གི་སྐུ་གསུང་ཐུགས་ཀྱི་སྲས་མཆོག་
སྐྱབས་རྗེ་རྒྱལ་སྲས་རིན་པོ་ཆེ་རིག་འཛིན་འགྱུར་མེད་རྡོ་རྗེས་བཀའ་རྩོམ་གནང་ཞིང་པར་དུ་བསྒྲུབ་ཚེ་གུས་སློབ་སྤྲུལ་མིང་པདྨ་
ཀུན་བཟང་རང་གྲོལ་པས་པར་བྱང་སྨོན་ཚིག་ཏུ་བྲིས་པ་དགེ་ཞིང་བཀྲ་ཤིས་པར་གྱུར་ཅིག །དགེའོ། །དགེའོ། །དགེའོ། །

བསྡུ་སྒྲིག་ལས་གཞིའི་གསལ་བཤད།
བཀའ་འདྲི་ཞུ་ཡུལ། ཨ་འཛོམས་རྒྱལ་སྲས་པད་བློ་རིན་པོ་ཆེ།
གཙོ་སྒྲིག་པ། རྗེ་བཙུན་ཤེས་རབ་ཆོས་མཚོ།
ཞུ་དག་པ། མཁན་པདྨ་ཀུན་གྲོལ། མཁན་བཀྲ་ཤིས་དཔལ་འབྱོར། མཁན་རིན་ཆེན།
རྩིས་འཕྲུལ་བ། ལྷུན་གྲུབ་ཉི་མ།
རྒྱབ་ཤོག་བཟོ་བཀོད་པ། སློབ་སྟོན་ཚོ་ཆུང༌།
དཔར་གྲངས། ༠༠༠༡ ༡༠༠༠
དེབ་འདིའི་པར་སྐྲུན་མཐུན་རྐྱེན་སྦྱོར་མཁན།
རེ་ཁེ་དགོན་ཆེན་ནང་བསྟན་ཤེས་རིག་དཔེ་ཚོགས།
རྗེ་བཙུན་ཤེས་རབ་ཆོས་མཚོ།

ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།

༄༅། །གྲུབ་དབང་རྗེ་བཙུན་བླ་མའི་རྣམ་ཐར་སྐོར་བཞུགས་སོ།
རེ་ཁེ་དགོན་ཆེན་ནང་བསྟན་ཤེས་རིག་དཔེ་ཚོགས།
